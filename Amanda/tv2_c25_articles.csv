url,text,date
https://nyheder.tv2.dk/penge/2024-08-14-inflationen-i-usa-overrasker-det-kan-betyde-lavere-renter-i-hele-europa,"Inflationen toppede på omkring ni procent i 2022. 
Friske tal fra Bureau of Labor Statistics viser, at inflationen i USA er faldet mere end forventet. 
Det skriver Reuters og flere amerikanske medier. 
Inflationen faldt helt præcist til 2,9 procent, hvor det forventede var, at tallet vil forblive på tre procent. Også kerneinflationen, hvor man ser bort fra energi og fødevarer, faldt fra 3,3 procent til 3,2 procent. 
Inflationstallet i USA har direkte indflydelse på eventuelle rentenedsættelser i hele Europa.  
Ifølge Frederik Engholm, der er chefstrateg hos Nykredit, bør USA's centralbank nu begynde at sænke renten. 
USA's centralbanks styringsrente ligger nemlig på et højt niveau over fem procent. 
- Pengepolitikken er så stram, at det giver god mening at begynde sænke renten, så økonomien ikke bremses mere end højst nødvendigt og arbejdsløsheden ikke stiger unødvendigt meget, siger Frederik Engholm. 
Det er rigtig godt nyt for de danske boligejere, da det øger muligheden for at USA's centralbank nedsætter renten. Det samme ventes at ske i Europa, da det vil understøtte væksten i samfundet, som der er rejst tvivl om for øjeblikket.
En af forudsætningen for rentenedsættelser er nemlig, at inflationen falder tilbage.
Men inden vi fester med udsigt til store rentenedsættelser, skal man huske på, at forventningerne til lavere renter i centralbankerne allerede er indregnet i markedet. Det betyder, at det kun vil være en mindre del, der vil sætte sig i det danske boligmarked.
Det er første gang siden marts 2021, at inflationen er under tre procent. Tilbage i 2022 var inflationstallet på hele ni procent, og kerneinflationen på 6,6 procent. 
Det betyder, at cheføkonom hos Arbejdernes Landsbank, Jeppe Juul Borre, også ser en åbning for kommende rentenedsættelser. 
- Inflation er blevet et langt mindre bekymringspunkt, og sammen med de lidt sløjere nøgletal for den amerikanske økonomi, så er der lagt op til rentesænkning. Det ligner efterhånden ret kraftigt, at den første rentenedsættelse kommer til september.
Næste rentemøde i den amerikanske centralbank er helt præcist 18. september, og aktuelt er en rentesænkning fuldt ud indregnet, forklarer Jeppe Juul Borre. 
- Det handler mere om hvor meget, de sænker med, og det tipper lige nu ligeligt mellem en rentesænkning på 0,25 procentpoint og 0,50 procentpoint.  
Der er ingen tvivl om, at den amerikanske økonomi har stor indflydelse på resten af verdenen.
Det blev blandt andet tydeligt 2. august, da C25-indekset havde sit største fald siden september 2022.
Samlet faldt C25-indekset med 2,5 procent til 1946,99. Således sluttede handelsugen med en tilbagegang på 0,9 procent.
Faldet skete, efter at nye nøgletal om den amerikanske jobvækst viste, at antallet af beskæftigede uden for landbruget var steget markant mindre end ventet i juli.
Et panel af økonomer havde for nyhedsbureauet Reuters anslået, at beskæftigelsen ville stige med 175.000 i USA i juli, hvilket kun endte med 114.000 antal beskæftigede. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-14
https://nyheder.tv2.dk/live/kort-nyt/ejere-bekraefter-forhandlinger-om-salg-af-superligaklub?entry=9b95a58f-deac-4050-b8de-b29844454eea,"Selskabet, der ejer Superligaklubben Randers FC, har i efterhånden et årti været åben for at sælge fodboldklubben, og det kan nu ske hvert øjeblik. I hvert fald fortæller Svend Lynge Jørgensen, formand i Randers FC Holding A/S, ifølge Ritzau, at der er forhandlinger i gang med folk fra udlandet, og at der forhandles med flere parter. 
Opdateres løbende ...
En dreng på 11 år er søndag blevet stukket ihjel på en fodboldbane i den spanske by Mocejón, der ligger cirka 65 kilometer sydvest for Madrid, skriver avisen El Pais ifølge Ritzau.
Justitsministeren skal forholde sig til en anmodning fra Vejle om at overvåge de offentlige toiletter, da hærværk de seneste to år har kostet kommunen næsten 600.000 kroner, skriver Vejle Amts Folkeblad.
Seks besætninger med får og kvæg har på bare halvanden uge konstateret udbrud med den frygtede sygdom bluetongue. Det skriver Ritzau. Den potentielt dødelige sygdom både er konstateret i besætninger Syd- og Sønderjylland og i Spjald i Ringkøbing-Skjern Kommune. Mandag bliver 5000 vaccinedoser frigivet.
Thailands nyvalgte premierminister, Paetongtarn Shinawatra, er søndag formelt indsat på posten i hovedstaden, Thailand. Det er landets konge, der officielt har godkendt valget af den 37-årige kvinde. Paetongtarn Shinawatra bliver Thailands yngste premierminister nogensinde.
Der var dømt fest og farver, da Copenhagen Pride Paraden lørdag løb af stablen gennem Frederiksberg og København. Benjamin Hansen, der er forperson for Copenhagen Pride, siger til TV 2 Kosmopol, at mindst 15.000 deltog i årets parade. Ifølge forpersonen vurderer politiet, at publikumstallet har været på niveau med sidste år. Men ifølge Ritzau var der anslået 35.000 deltagere i sidste års parade.
En mand er blevet fundet død i en sø i parken ved Marselisborg Hospital. Det fortæller vagtchef ved Østjyllands Politi René Ludvig til Ritzau. ""Fund på stedet"" giver ifølge vagtchefen grund til, at politiet betragter dødsfaldet som mistænkeligt. Manden er ikke endeligt identificeret, og de pårørende er ikke underrettet.
Søndag bragede en lastbil ind i en mur på Fussingsvej i Horsens tæt ved Fængslet. Det skriver TV Syd. Ifølge vagtchefen ved Sydøstjyllands Politi stak chaufføren af fra stedet, og politiet opfordrer personen til at melde sig selv. Vidner kan kontakte politiet på telefon 114. Ingen kom til skade i forbindelse med hændelsen.
Busrute efter busrute bliver nedlagt i hele Danmark, og de færre busafgange skaber store problemer i landets yderområder. Regeringen vil forsøge at afhjælpe udfordringerne med bestillingsbusser og ved at få flere frivillige bag rattet, der vil køre naboer frem og tilbage i lokalområdet.
Ingen kunstværker er blevet ødelagt som følge af den brand, der lørdag omkring middagstid brød ud i det historiske kulturcenter Somerset House i London. Det skriver BBC på baggrund af oplysninger fra brandvæsenet i London. Branden brød ud i den vestlige fløj, hvor der ikke var nogen kunstværker. Ingen personer kom til skade som følge af branden.
Fødevareminister Jacob Jensen (V) vil indkalde Dansk Rideforbund til et nyt møde omkring forbundets sanktioner over for landets bedste dressurrytter. Det skriver Politiken. Det er anden gang på under et år, at fødevareministeren indkalder rideforbundet til et møde. TV 2 kunne i 2023 via skjulte optagelser dokumentere voldsomme træningsmetoder i dressurrytteren Andreas Helgstrands stutteri.
Tre mænd bliver søndag klokken 10 fremstillet i grundlovsforhør. De er sigtet for at have deltaget i en gruppevoldtægt i Aarhus lørdag, oplyser Østjyllands Politi på X. Ifølge politiet er de tre anholdte er mænd i alderen 27 til 35 år, men politiet leder desuden efter to andre gerningsmænd. En 37-årig kvinde har anmeldt voldtægten, som skal være fundet sted lørdag klokken 13.
Den franske skuespiller Alain Delon er død i en alder af 88 år. Det skriver det franske medie France 24. Alain Delon var en af Frankrigs store filmstjerner og havde sin storhedstid i 1960’erne og 1970´erne. Alain Delon vandt æresguldpalme ved Filmfestivalen i Cannes i 2019.
Som følge af dagens Ironman-konkurrence, der begyndte klokken 7.00, er dele af Indre By i København samt Strandvejen i Nordsjælland afspærret. Find de specifikke veje, der er omfattet, på Vejdirektoratets hjemmeside.
I den nordirske by Newtownards skal 450 husstande evakueres efter fundet af en formodet bombe fra Anden Verdenskrig. Bomben blev opdaget fredag på en byggeplads, og alle husstande i en raidus af 400 meter skal derfor evakueres. Det sker søndag fra klokken 10, skriver BBC.
Ledigheden i Danmark har de senere år været rekordlav, men det bliver den ifølge Arbejderbevægelsens Erhvervsråd ikke ved med at være. En ny prognose spår, at ledigheden vil vokse til 100.000 frem mod 2026. Ledigheden lå på knap 87.000 personer i juli.
USA's udenrigsminister, Antony Blinken, er rejst mod Israel, hvor han vil forsøge at presse på for en våbenhvile i Gaza. Det skriver nyhedsbureauet AFP. Det bliver Blinkens niende besøg, siden Hamas den 7. oktober angreb Israel, og der efterfølgende udbrød krig i Gaza.
To fremtrædende militante medlemmer af den palæstinensiske gruppe Hamas er lørdag blevet dræbt i et luftangreb mod deres bil i byen Jenin på Vestbredden. Det siger Israel, som hævder, at Abu Ara og Dawasi var involveret i planlægningen af et tidligere angreb i Jordandalen.
Det sociale medie X lukker sit kontor i Brasilien som følge af et juridisk slagsmål om platformens rettigheder og ansvar. Det skriver mediets ejer, Elon Musk, i et opslag. X vil dog fortsat være tilgængelig for de brasilianske brugere.
En brun fedora-hat, som skuespiller Harrison Ford bar i filmen 'Indiana Jones og templets forbandelse', er blevet solgt på en auktion i Los Angeles i Californien for 630.000 dollar, hvilket svarer til omkring 4,3 millioner kroner. Det skriver BBC.
Holger Rune vinder med 6-4, 6-2 over Jack Draper fra Storbritannien i ATP-kvartfinalen i Masters 1000-turneringen Cincinnati Open i USA. Dermed er den danske tennisspiller klar til sin første Masters 1000-semifinale i 2024.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",Unknown date
https://nyheder.tv2.dk/video/2024-08-06-danske-aktier-i-modreaktion-6359975587112,"- Det er en modreaktion på det kollaps, vi har set på aktiemarkedet i de sidste dage - særligt det, vi så i går. Det siger Sydbanks aktieanalysechef, Jacob Pedersen, om tirsdagens stigninger på C25-indekset.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-06
https://nyheder.tv2.dk/live/business/2024-08-06-foelg-udviklingen-paa-aktiemarkedet,"Hvad skete der? Det danske C25-indeks genvandt tirsdag lidt af det tabte efter mandagens fald på 3,6 procent. 
Denne liveblog opdateres ikke længere.
Ved normal lukketid tirsdag er resultatet for C25-indekset en stigning på omtrent 1,6 procent siden mandagens store kursfald.
Det toneangivende danske aktieindeks startede dagen med en stigning på omkring 2,4 procent, men tabte fart hen ad vejen.
Novo Nordisk var dagens vinder med en stigning på cirka 4,4 procent, mens Mærsk havde det største fald på 1,3 procent.
Mandag var indekset faldet med 3,6 procent, det værste fald i omtrent to år.
Med den seneste tids uro på aktiemarkedet kan det være fristende at tage en hurtig beslutning om at sælge ud i sin portefølje eller at ""købe nedturen"". 
Men der er flere ting, du bør overveje, før du risikerer at reagere overilet, skriver Frank Hvid, økonom ved Nordnet, i en analyse.
Det gælder blandt andet om at holde styr på risikoen, at kigge på mindre selskaber og defensive aktier, eller at kigge på råvarer.
Læs mere her
Apple falder tirsdag med omkring tre procent i værdi efter åbningen på de amerikanske aktiemarkeder.
Selskabet faldt også mandag med fem procent i værdi, efter at finansguruen Warren Buffetts Berkshire Hathaway halverede sin aktiepost i selskabet. 
Godt en time før lukketid er Mærsk i bund på C25-indekset med et fald på 2,4 procent, når man kigger på B-aktien.
Også A-aktien er faldet med 1,6 procent og udgør bund fire sammen med Ørsted på minus 1,9 procent og Jyske Bank på minus 1,7 procent.
Forskellen på A- og B-aktierne i Mærsk er, at A-aktierne giver stemmeret, hvilket B-aktierne ikke gør.
Finanshuset Goldman Sachs advarer om, at de seneste dages korrektion på aktiemarkedet ikke endnu har vist sin fulde effekt, skriver The Guardian.
- Værdierne er faldet en smule, men kun moderat i forhold til tidligere, udtaler strategen Peter Oppenheimer.
Konkret er aktieprisener i forhold til indtjeningen stadig høj, lyder det.
De amerikanske aktiemarkeder er tirsdag åbnet med en lille stigning efter mandagens store kursfald, skriver Reuters.
Dow Jones-indekset er åbnet med 0,2 procent, mens S&P 500 er åbnet med 0,3 procent. Nasdaq er oppe med omkring 0,4 procent.
USA's handelsbalance, altså forskellen mellem import og eksport af varer, faldt med 1,9 milliarder amerikanske dollar - 13 milliarder kroner - i juni, skriver The Guardian.
Dermed havde USA i juni et underskud på handelsbalancen på 73,1 milliarder amerikanske dollar - cirka 500 milliarder kroner.
Handelsbalancen kan være med til at vise tilstanden på et lands økonomi. Generelt set er et underskud på handelsbalancen mindre godt.
Det er ikke alle, der deler den bekymring om en amerikansk recession, som i de seneste dage har skabt uro på aktiemarkederne.
I USA er taxatjenesten Uber tirsdag kommet med regnskab for årets andet kvartal. Og resultaterne slår forventningerne, skriver The Guardian.
Selskabets omsætning er vokset med 16 procent til 10,7 milliarder dollar - cirka 73 milliarder kroner. 
Nettoindkomsten er vokset med hele 158 procent til omkring en milliard dollar - knap syv milliarder kroner.
- Uber har aldrig været stærkere - flere mennesker bruger platformen oftere end før, siger administrerende direktør Dara Khosrowshahi.
Mange vil have øjnene rettet mod USA, når børsen i New York åbner klokken 15.30 dansk tid.
Allerede nu står det klart, at det formentlig bliver en relativt afdæmpet åbning.
Det kan ses ved, at markedet for futures, der forsimplet sagt er fremtidige købsaftaler på aktier, ikke er steget voldsomt.
S&P 500-futures er i skrivende stund oppe med 0,4 procent, Nasdaq-futures er oppe med 0,3 procent, mens Dow-futures er oppe med 0,2 procent.
Selvom den seneste udvikling på aktiemarkedet kan bekymre, er det værd at bemærke, at året ellers har budt på pæne kursstigninger til en række danske selskaber.
Her er de fem aktier på C25-indekset, der per tirsdag 6. august er vokset mest i værdi siden årsskiftet.
Når aktiemarkederne dykker, trækker det også nedad i boligrenterne. 
Det fortæller Lise Nytoft Bergmann, der er chefanalytiker og boligøkonom i Nordea.  
- Det er ikke store beløb, for det løber måske op i en ekstra pose fredagsslik eller en flaske vin af den helt billige slags en gang om måneden. Men lidt har også ret, og det er en del af en større historie, siger hun.
Tirsdag har været mindre kaotisk end mandag på aktiemarkedet. Men der er store forskelle fra top til bund.
Ved middagstid er situationen sådan her:
De tre største fald
De tre største stigninger
Efter morgenens optur er der igen røde tal på de europæiske aktiemarkeder.
Det britiske FTSE 100-indeks er nede med cirka 0,5 procent, mens det tyske Dax er nede med 0,3 procent. Frankrigs Cac er nede med omtrent 0,6 procent.
Danmarks C25-indeks er fortsat oppe med omkring 0,7 procent ved middagstid.
Mens tirsdag indtil videre har været positiv for de europæiske og danske aktier, ser det værre ud på blandt andet det kinesiske marked.
Det kinesiske indeks CSI 300 er ifølge Reuters faldet til sit laveste niveau siden februar, mens Hang Seng-indekset i Hongkong faldt med 0,3 procent.
Mandag havde begge markeder klaret sig noget bedre end de tilsvarende i Japan, USA og Europa, der alle faldt markant.
Dansk økonomi er stærk, selvom arbejdsløsheden ifølge foreløbige tal fra Styrelsen for Arbejdsmarked og Rekruttering voksede med 1100 personer i juli.
Det udtaler cheføkonom Søren Kristensen fra Sydbank i en kommentar ifølge Finans.
- Ikke desto mindre er der tale om et mærkbart fald i juli, og det bliver spændende at følge i de kommende måneder, om der bare er tale om en enkelt svag måned, eller om der er en lidt mere udtalt afmatning på vej, lyder det.
Væksten i antallet af arbejdsløse er ifølge Finans den største stigning siden januar 2023. Den kommer på et tidspunkt, hvor der er fokus på aktiemarkederne og særligt styrken af den amerikanske økonomi.
Tirsdagens udvikling på aktiemarkederne lover også godt for de amerikanske selskaber.
Det kan man se ved, at de amerikanske futures står til at åbne med en stigning. 
En future er en aftale mellem to parter om at sælge eksempelvis en aktie til en aftalt pris på et fremtidigt tidspunkt.
Mens aktiemarkedet er blevet sat under pres, er boligrenten faldet på det seneste. 
Det betyder besparelser for nuværende og håbefulde boligejere. De skal dog fortsat være bevidste om udviklingen i økonomien, siger Ole Krohn, kommentator på TV 2.
- Hvis man tror, at boligmarkedet kan gå fri, uanset hvilken form for økonomi vi har, tager man fejl, lyder det.
- Recession eller tilbageslag i amerikansk eller europæisk økonomi vil på et eller andet tidspunkt ramme boligmarkedet.
Prisen på kryptovalutaen bitcoin følger tendensen i aktiemarkedet og stiger tirsdag med omkring 6,5 procent til knap 382.000 kroner.
Mandag var prisen faldet til sit laveste niveau siden februar.
Selvom aktiemarkederne umiddelbart stiger flere steder som modreaktion på mandagens fald, er det fortsat værd at være opmærksom på de bagvedliggende bekymringer.
Det udtaler investeringsøkonom i Nordnet Per Hansen.
- Udviklingen i Japan var det, som udløste større kursfald, siger han.
- Den bagvedliggende faktor og usikkerhed er stadig, hvorvidt den amerikanske økonomi ”blot” er på vej til en vækstafmatning eller ind i en større økonomisk afmatning, som vil få deres bruttonationalprodukt til at falde i minimum to kvartaler i træk (recession).
Det britiske indeks FTSE 100 er tirsdag åbnet med en mere beskeden stigning på omkring 0,4 procent. 
Det er noget fra mandagens fald på 2 procent.
Ingeniørvirksomheden Melrose er i skrivende stund blandt dagens bedst præsterende selskaber med en stigning på 3,5 procent.
Ejendomsvirksomheden Rightmove trækker i den modsatte retning med et fald på 5,7 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-06
https://nyheder.tv2.dk/business/2024-08-06-aktie-nedtur-kan-blive-gevinst-for-boligejerne-det-loeber-maaske-op-i-en-pose-fredagsslik,"I bunden af artiklen kan du se, hvor meget billigere det er blevet at låne penge til en bolig.
Mandag blev en blodrød dag på aktiemarkedet. Både herhjemme og i udlandet.
Mens det danske C25-indeks tog et af de største daglige fald i sin historie, dykkede det japanske Nikkei 225-indeks det største fald siden børskrakket i 1987.
Men det kan faktisk være en god nyhed for de danske boligejere. I hvert fald en lille en af slagsen.
Når aktiemarkederne dykker, trækker det nemlig også nedad i boligrenterne. Det fortæller Lise Nytoft Bergmann, der er chefanalytiker og boligøkonom i Nordea.
- Det er ikke store beløb, for det løber måske op i en ekstra pose fredagsslik eller en flaske vin af den helt billige slags en gang om måneden. Men lidt har også ret, og det er en del af en større historie, siger hun.
Forventningerne om rentenedsættelser har sammen med investorernes flugt til sikker havn, som obligationerne normalt anses for, givet markante rentenedsættelser de seneste ni måneder.
Det vil være med til at holde hånden under boligmarkedet, og boligejerne kan glæde sig over, at de får et uventet tilskud til økonomien efter et par hårde år med høj inflation og faldende realløn. Da lønningerne nu har overhalet prisstigningerne, vil det være med til at holde hånden under dansk økonomi og mindske risikoen for, at vi ender i et økonomisk tilbageslag.
Det virker måske ikke helt åbenlyst, at aktiefald kan været en gave for boligejerne.
Men forklaringen skal findes i den lidt indviklede sammenhæng mellem prisen på aktier og prisen på de obligationer, som ligger bag ved realkreditlån.
- Aktiemarkederne har fået et drøn ned. Og når aktiemarkedet bliver mere usikkert, sker der normalt en flugt hen mod mere sikre investeringer. Derfor ser man ofte, at et fald på aktiemarkedet giver større interesse for obligationer, siger Lise Nytoft Bergmann.
Når der er større interesse for at sætte sine penge i obligationer, så stiger de i prisen - også kaldet kursen.
Og når kursen stiger, så falder renten.
- Investorerne konkurrerer jo om at få fat på de her obligationer. Og det gør de ved at underbyde hinanden på renten, siger boligøkonomen.
Der er dog ikke sådan, at de danske boligejere bliver forgyldte på mandagens aktienedtur.
Særligt ikke, når man tager i betragtning, at C25-indeksen onsdag formiddag har indhentet en smule af det tabte.
Men effekten skal lægges oven i de seneste mange måneders udvikling.
- Vi er kommet fra en enormt høj inflation og et brandvarmt arbejdsmarked. Og der har tidligere været en frygt for, om man overhovedet kunne få inflationen ned.
Den frygt er i løbet af det seneste år kølet af. Og det har kort fortalt også været godt for boligrenterne.
Så selvom de seneste dages aktieuro ikke har rykket meget ved renten, er det et ekstra nøk i den nedadgående retning, de har bevæget sig i månedsvis.
TV 2 har bedt Lise Nytoft Bergmann regne på, hvor meget billigere det er blevet at låne penge til en bolig, siden renterne har højst.
Her er konklusionen blandt andet, at den månedlige ydelse er faldet med 510 kroner per lånt million for et 30-årigt fastforrentet lån med afdrag – hvilket er det, førstegangskøberne altid kreditgodkendes til.
- Det kan sagtens mærkes, for mange boligkøbere har behov for at låne både 2 og 3 millioner kroner, siger boligøkonomen.
Men det er også ”fine nyheder” for eksisterende boligejere. I hvert fald dem med et variabelt forrentet lån.
Den månedlige ydelse for et F3- eller F5-lån er nemlig faldet med cirka 350 kroner per lånt million, hvis lånet er med afdrag, og med godt 700 kroner uden afdrag.
I tabellerne herunder kan du se alle Lise Nytoft Bergmanns beregninger.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-06
https://nyheder.tv2.dk/udland/2024-08-06-japanske-aktier-goer-halvt-comeback-efter-historisk-fald,"Nikkei 225-indekset er tirsdag steget med ti procent, hvilket gør op for cirka halvdelen af mandagens fald.
Nikke 225-indekset i Japan er steget med mere end ti procent, efter at det mandag havde det største fald siden Den Sorte Mandag i 1987.
Det skriver nyhedsbureauet AFP.
Stigningen, som var præcist 10,33 procent, gør kun op for halvdelen af mandagens historiske fald på 12,4 procent.
- Markedet starter meget højere, og det forventes at gøre et naturligt comeback efter gårsdagens fald, mens den japanske yen bevæger sig mod et fald målt mod den amerikanske dollar, lyder det fra børsmæglervirksomheden Monex.
Sidste uge var præget af røde tal på børser verden over, og denne uge er begyndt med uro i Asien.
Også i Sydkorea og Taipei har der været faldt på over otte procent, mens der i Singapore har været et fald på over fire procent. Det toneangivende australske indeks faldt med over tre procent.
Den japanske centralbank hævede sidste uge renten for anden gang på 17 år, og der spekuleres i, at renten kan blive hævet endnu en gang.
Det har styrket den japanske yen, hvilket er en negativ faktor for de japanske eksportvirksomheder. 
Investeringsbanken Daiwa Securities siger ifølge nyhedsbureauet AFP, at den dårlige udvikling mandag i Japan er en afspejling af ""øget bekymring for den usikre amerikanske økonomi"".
Det er blandt andet sidste uges amerikanske jobtal, som har været med til at skabe bekymring for den økonomiske udvikling generelt.
Antallet af beskæftigede uden for landbruget i USA steg med 114.000 i juli, hvilket var langt under, hvad økonomer havde ventet.
Fredag faldt det danske C25-indeks med 2,5 procent. Det var indeksets største fald siden september 2022. Det blev mandag slået, da C25-indekset lukkede med 3,6 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-06
https://nyheder.tv2.dk/live/business/2024-08-05-aktiemarkeder-med-blodroede-tal,"Det skete der: Mandag blev en regulær katastrofedag for flere aktiemarkeder blandt andet i Danmark, USA og i særdeleshed i Japan, hvor man har oplevet det største børskrak siden 1987. 
Men flere analytikere manede til ro og understregede, at det ikke ser ud til, at den generelle økonomi er på vej i krise.
Wall Street, den amerikanske børs, er nu lukket.
For to af de største amerikanske hovedindekser blev det afslutningen på den værste dag siden 2022. 
Dow Jones-indekset faldt med 2,6 procent og S&P 500-indekset faldt med 3 procent. 
Dagens voldsomme aktiedyk påvirker prisen på amerikansk råolie. 
Det amerikanske råolie-selskab West Texas Intermediate faldt mandag 0,8 procent til 72,92 dollars per tønde. 
Råoliepriserne er falder på grund af bekymringer om, at en amerikansk recession kunne skade olieefterspørgslen. 
Selvom der ikke er nogen umiddelbare tegn på en recession, er arbejdsløsheden i USA steget de seneste fire måneder, og renten forbliver på det højeste i 23 år. Også bekymringer om svigtende kinesisk efterspørgsel tynger priserne, skriver CNN. 
Det virker måske ikke helt indlysende, men dagens aktiefald kan faktisk have været en gave for boligejerne – særligt, hvis du netop i dag har skullet låse renten fast på et boliglån.
Aktieudviklingen de seneste dage har nemlig fået renterne til at falde, fortæller Tine Choi fra PFA.
Det skyldes, at når frygten for recession – det vil sige økonomisk nedgang – stiger, så vælger flere at investere i statsobligationer frem for virksomhedsaktier, fordi risikoen er lavere ved obligationer.
Det kan man læse mere om her:
Den danske børs er lukket og konklusionen må være, at det blev en ren og skær katastrofedag for de danske aktier. 
C25-indekset faldt med 3,4 procent i dagens handel, hvilket ifølge Ritzau ikke er set mage siden september 2022. 
Når man kigger på det danske hovedindeks, er alle aktier i rødt. Den mindste nedgang gik til ISS, som faldt med 0,2 procent, og det største fald ramte Genmab med hele 7,4 procent. 
Dog understreger flere analytikere, at vi i to år har haft en næsten ubrudt opgang i aktier, og at der endnu ikke er grund til panik. 
Den amerikanske valgkamp går heller ikke fri for at lade sig mærke af nedgangen i aktiemarkeder verden over. 
I en række opslag på sit eget sociale medie Truh Social går Donald Trump nemlig til angreb på Joe Biden og Kamala Harris. 
- Selvfølgelig er der en massiv markedsnedgang. Kamala er endnu værre end Crooked Joe. Markederne vil ALDRIG acceptere den radikale venstregalning, der ødelagde San Francisco og Californien som helhed. Næste træk, DEN STORE DEPRESSION I 2024! Du kan ikke lege med MARKEDERNE. KAMALA CRASH!!!
Samtidig er Trump-kampagnen på X begyndt at bruge hashtagget #KAMALACRASH i et forsøg på at kæde de faldende aktiekurser sammen med den amerikanske vicepræsident og præsidentkandidat. 
Også Tesla fik en dårlig start ved mandagens børsåbning.  
Elbilproducenten lagde ud med et fald på 9,6 procent, og selvom aktien i løbet af den sidste times tid har rettet sig en smule op, er den stadig i rød.
Sammenlignet med fredagens lukkekurs lyder faldet på 5,4 procent.
- Det er store fald på en enkelt dag, det her. 
Sådan siger Jacob Pedersen, aktieanalysechef i Sydbank, til TV 2. 
Selvom han ikke forudser, at vi er på vej i økonomisk krise, mener han, at dagens aktienedtur har været på vej i lang tid. 
- Recessions-advarselslamperne har blinket længe, og vi har set den amerikanske forbundsbank hæve renten i et tempo og en størrelsesorden, som vi aldrig har set før, siger Jacob Pedersen. 
Og nu lægger investorerne altså ifølge aktieanalysechefen for alvor an til, at der skal nogle rentenedsættelser på bordet. I mellemtiden maner Jacob Pedersen  til ro: 
- Jeg forventer ikke, at det her er overstået i morgen. Jeg forventer, at de næste uger vil byde på meget store udsving i forhold til, hvad vi er vant til. Jeg forventer, at der vil komme rigtig gode dage og rigtig dårlige dage. Man skal ikke gå i panik, siger han. 
De amerikanske teknologiaktier falder kraftigt mandag eftermiddag. Efter Wall Streets åbning ser udviklingen i nogle af de største tech-aktier således ud: 
Apple: -5,1 procent
Microsoft: -3,9 procent
Nvidia: -10,2 procent
Amazon: -5,4 procent
Meta: -4,8 procent
Disse aktiers kursfald har stor betydning får de store aktieindeks i USA, da de er nogle af de mest værdifulde selskaber i verden. 
CBOE Volatilitetsindekset, som også omtales som Wall Streets ""frygtmåler"", er på det højeste niveau siden marts 2020. 
Det sker kort efter den amerikanske børs' åbning, hvor de tre amerikanske hovedindekser er i frit fald. 
Foruden nævnte Nasdaq-indekset, er S&P 500 faldet med 4,1 procent og Dow Jones er nede med 2,7 procent minutter efter åbningen af den amerikanske børs. 
Den amerikanske børs er åbnet, og det ser rødt ud.
Især det teknologi-fokuserede Nasdaq-indeks er hårdt ramt med et fald på hele 6,3 procent. 
En af de helt store succeshistorier på aktiemarkedet er mikrochipaktien Nvidia, men også denne tager et fald. Aktien er dermed nede med 13,7 procent kort tid efter åbningen af Wall Street, skriver Euroinvestor. 
Det sker på en dag, hvor det globale aktiemarked er ramt af massive kursfald.
De store fald på verdens børser, kan mærkes på investorerne. 
Det viser CNNs 'Fear and Greed'-indeks, der er et af de mest anvendte risikoparametre, der i grove træk kan give et billede af stemningen på markedet. 
Fredag styrtdykkede indekset til 27, som ligger lige over grænsen til det, der kategoriseres som ""ekstrem frygt"". 
Vi skal helt tilbage til Hamas' angreb på Israel i oktober sidste år, for at se et tilsvarende niveau. 
Til sammenligning var indekset for blot to uger siden på 63, hvilket betegnes som ""grådighed"" og giver udtryk for, at der er en større villighed til at investere i aktier. 
'Fear and Greed'-indekset er en samling af syv forskellige indikatorer, der måler nogle aspekter af aktiemarkedets adfærd.
Indikatorerne er markedsmomentum, aktiekursstyrke, aktiekursbredde, put- og call-optioner, junkobligationsefterspørgsel, markedsvolatilitet og sikker havn-efterspørgsel.
Indekset sporer, hvor meget disse individuelle indikatorer afviger fra deres gennemsnit sammenlignet med, hvor meget de normalt afviger. Indekset giver hver indikator lige vægt i beregningen af ​​en score fra 0 til 100, hvor 100 repræsenterer maksimal grådighed og 0 signalerer maksimal frygt.
Kilde: CNN Business Fear & Greed Index
Det danske C25-indeks åbnede mandag morgen med et dramatisk fald på 4 procent.
Derefter genvandt indekset noget af det tabte, så faldet for en tid kun lå på 2,5 procent. Men siden da er det gået nedad igen. 
Således er indekset i skrivende stund nede med hele 4,3 procent. Der er det fjerde største fald i indeksets historie.
Faldene sker på grund af skuffende økonomiske nøgletal i USA, hvilket viser sig i aktieindeksene.
C25 er det toneangivende danske aktieindeks. Indekset er sammensat af de 25 mest handlede aktier på fondsbørsen i København. De mest værdifulde selskaber fylder mest i indekset, så udsving i de største aktiekurser betyder mere for udviklingen end i de mindre selskaber.
Det amerikanske teknologi-indeks Nasdaq har udsigt til et markant fald, når markedet åbner klokken 15.30 dansk tid. 
Lige nu står indekset til at åbne i et minus på 4,6 procent.
Tesla-aktien står til et minus på over 9 procent, teknologivirksomheden Apple på over 7 procent, chipgiganten Nvidia på 13 procent og it-virksomheden Microsoft et minus på over 4 procent.
Verdens største kryptovaluta, bitcoins, er faldet med 15 procent i værdi mandag og har nu nået et kursniveau på over 51.000 amerikanske dollars – svarende til omkring 350.000 danske kroner.
Det er det laveste niveau for bitcoins siden slutningen af februar, skriver CNN.
Set over hele 2024 er kryptovalutaen dog steget med omkring 17 procent på trods af kursfaldene. Sidste år var der også en stigning i kryptovalutaen, mens der i 2022 var en massiv nedgang i bitcoin-værdien.
Udviklingen dengang skyldtes blandt andet uro med stigende renter og krigen i Ukraine.
Hvor er det dejligt med så mange spørgsmål om alt fra renter til kryptovaluta, ETF'er og centralbanksudtalelser. 
Der var så mange, at jeg slet ikke nåede dem alle. Måske skal vi tage en omgang mere en anden dag. 
Men husk nu: ikke gå i panik! Det går op og ned. 
Mvh Per Hansen, Nordnet
Hvad er forventning til effekten på renten, i Europa, men måske især i USA, da denne er vigtigt for renten på fastforrentede realkreditlån i Danmark.
Hej Mikkel
Forventningerne er nu, at renten vil blive nedsat hurtigere i USA end i Europa. Men det er den KORTE rente. 
For at kende den lange – og dermed boligrenten – skal man også holde øje med rentestrukturen, altså prisen (renten) på penge med forskellig løbetid.
Mvh Per 
Hvorfor er det pludselig en dårlig ting at jobtallene er lave, for ikke så længe siden, var det dårligt for aktierne, hvis der var kommet for mange i arbejde. For det kunne indikere et rødglødende arbejdsmarked i USA.
Hej Christian
Tiderne skifter, og investorernes veje er uransagelige – i hvert fald kortsigtet. 
Svage men ikke for svage og stærke men ikke for stærke nøgletal er normalt godt for aktier og renter. 
Nu er risikoen, at de bliver for svage.
Mvh Per
Hejsa. 👍
Hvor hurtigt kender man forskellen på en vækst-opbremsning og en recession? Hvad ligger eksperterne efter? 🧑‍💻
Hej Jacob
Det er et “problem”, som vi først kender svaret på i 2025 – helt officielt.
 Investorerne byder dog ind på svaret ved løbende i aktiemarkedet at være 3-4-6 måneder foran økonomien. 
Hvis du vil kende fremtiden, så skal du følge den ultimative ledende indikator: aktiemarkedet. 
Jeg tror, den giver dig “svaret” inden for 2-3 måneder.
Mvh Per
Hej Per. 
Du nævner at man skal holde øje med renterne. Og jeg står og er ved at gøre klar til en nedkonventering af mit obligationslån. Men jeg har ikke set ændringer i renten de seneste dage på Realkredit Dk. Hvordan kan det være? Er det blot fordi de blot kommer lidt efter? 
Mvh 
Simon 
Hej Simon
Rentefald har været klart størst i USA i “den lange ende” i forhold til Europa og Danmark. 
Jeg tænker, forventningerne til den amerikanske centralbank og nedsættelse af korte renter, som har en vis effekt på lange renter og rentestrukturen, er meget kraftigere end i EU.
Mvh Per
Hej Per. 
Krypto markedet er ligeledes væltet i dag. Bitcoin i særdeleshed. 
Hvad tænker du, skal man sælge, købe eller bevare roen?
Hej Mike
Krypto handler ligesom aktier meget om udviklingen i risikopræmien. Den er steget meget, og derfor er det naturligt, at Bitcoin har fulgt aktierne ned, tænker jeg.
Mvh Per
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-05
https://nyheder.tv2.dk/business/2024-08-05-store-kursfald-kan-vaere-gave-til-boligejere-her-er-svarene-paa-centrale-spoergsmaal,"Kursfaldet på det danske aktiemarked er ikke i sig selv overraskende, siger chefstrateg.
Med mandagens store fald på verdens aktiebørser står mange spørgsmål i kø for at blive besvaret.
Det danske C25-indeks lukkede mandag med det største fald i to år, og i USA er børsen mandag aften dansk tid åbnet med udsigt til flere røde tal.
Men er udviklingen på aktiemarkedet overraskende? Bør du sælge dine aktier? Hvad betyder det for boligrenten? Og står vi over for en recession? 
Her forsøger vi med hjælp fra PFA's chefstrateg, Tine Choi, at svare på en række af dagens mest centrale spørgsmål:
Er det normalt eller unormalt?
Svaret er lidt af en blanding.
Selvom dagens aktieudvikling er gået igen verden rundt, så har flere danske økonomer manet til ro omkring situationen herhjemme.
Aktiekursfaldet på det danske marked er nemlig ikke i sig selv overraskende, siger Tine Choi fra PFA. 
- Vi har haft et meget godt halvår, og nu får vi en korrektion, og det er helt normalt. Kurserne fortsætter med at stige, og nu har vi nået toppen i denne omgang, siger hun til TV 2.
Samtidig vurderer hun heller ikke, at der er udsigt til en større økonomisk nedtur i internationalt perspektiv. Derimod mener hun, at den vestlige økonomi grundlæggende ser sund ud. 
- Så længe vi forbrugere har det godt og har penge mellem hænderne til at købe virksomhedernes produkter, så går det godt. Men hvis virksomhederne begynder at fyre folk, og flere mister arbejdet, så går økonomien i stå, fortæller hun. 
Skal du beholde eller sælge dine aktier?  
Det korte svar fra Tine Choi er, at man bør beholde sine aktier.
Hun forklarer, at større aktiefald som set mandag godt kan være voldsomt, hvis man er ny på aktiemarkedet, men at situationen er helt inden for skiven af, hvad man kan forvente som investor. 
- Det går ikke kun én vej på aktiemarkedet. Det går op og ned, fortæller hun.
Hun pointerer samtidig, at aktieinvesteringer bør have en tidshorisont på fire til fem år, hvis man vil undgå at blive påvirket af kursfald som disse.
Derfor mener hun, at man som dansk aktieinvestor bør bevare roen og ""ride stormen af"". 
Hvordan bliver boligrenten påvirket? 
Det virker måske ikke helt indlysende, men mandagens aktiefald kan faktisk have været en gave for boligejerne – særligt, hvis du netop i dag har skullet låse renten fast på et boliglån.
Aktieudviklingen de seneste dage har nemlig fået renterne til at falde, fortæller Tine Choi fra PFA. 
Det skyldes, at når frygten for recession – det vil sige økonomisk nedgang – stiger, så vælger flere at investere i statsobligationer frem for virksomhedsaktier, fordi risikoen er lavere ved obligationer. 
Det medfører kort sagt, at kurserne på obligationer stiger, og at renterne hos bankerne falder – til glæde for særligt boligejere.
På den længere bane vil renteudviklingen blive afgjort af, om vi står over for en større økonomiske nedtur eller ej. Hvis det er tilfældet, kan det betyde endnu lavere renter i fremtiden, fortæller Tine Choi.
Hvad skal vi holde øje med fra nu af? 
Mandagens fald i de globale aktieindeks har især været påvirket af en række nøgletal fra den amerikanske økonomi, og det er også her, at vi kan holde øje med indikationer om fremtiden, lyder det fra Tine Choi. 
For eksempel tog de amerikanske aktier inden weekenden et ordentligt dyk efter overraskende dårlige jobtal. 
Ifølge Tine Choi kan man også med fordel holde øje med de såkaldte PMI-tal fra USA, der viser tilliden til de forskellige sektorer i erhvervslivet. 
Helt konkret er PMI et mål for, hvordan økonomer og virksomheder ser på den aktuelle økonomiske situation. Tallet udregnes blandt andet for industrien og servicesektoren ved at spørge en række virksomheder ind til deres økonomiske situation – for eksempel om deres priser, omkostninger og salg, og om de står over for eventuelle fyringer.
Virksomhedernes svar bliver lagt sammen i et indeks, og hvis indekset ligger over 50, så er det positivt, og hvis det er under 50, er det negativt.
Så sent som mandag kom PMI-tallet for den amerikanske serviceindustri, som ligger på 51, hvilket var en god nyhed, fortæller Tine Choi. 
- Det viser, at det stadig går godt i servicesektoren i USA, og det udgør en stor del af den amerikanske økonomi. Derfor har jeg svært ved at se, at den amerikanske økonomi er på vej mod en recession.   
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-05
https://nyheder.tv2.dk/2024-08-05-dagens-overblik-store-danske-aktier-ramt-af-fjerdestoerste-fald-nogensinde,"En anderledes slags høtyv har været på spil på Lolland i løbet af weekenden.
En ny uge er i dag startet med gule nyhedsbjælker over hele verden om blodrøde tal på aktiemarkedet. 
Samtidig har et enkelt partiskifte på Christiansborg fået stor betydning for regeringens position på magten.
Velkommen til dagens overblik. 
Søndag aften kom det frem, at folketingsmedlemmet Christian Friis Bach har valgt at forlade Radikale Venstre for i stedet at melde sig under fanerne hos Venstre. Det skrev han i et opslag på Facebook.
Dermed træder den tidligere minister for udviklingsbistand ind i et regeringsparti som en del af SVM-regeringen, der ""har skabt en mere rolig og værdig demokratisk samtale"", fortæller Christian Friis Bach. 
Samtidig er regeringen – og Venstre – nu tilbage på samme størrelse, som før Mads Fuglede i marts skiftede Venstre ud med Danmarksdemokraterne, og SVM-regeringen har igen sit eget flertal. 
De fleste forbinder nok H.C. Andersens klassiske eventyr ’Kejserens Nye Klæder’ med alt andet end aktier, men dagens udvikling på aktiemarked kan med lidt god vilje minde lidt om.
Mandag stod danskerne op til et japansk aktiemarked i det største fald siden børskrakket i 1987, og herhjemme sluttede de mest handlede danske aktier dagen af med et fald på 3,6 procent - det største i to år.
Forklaringen skal ifølge aktieanalytikere findes i, at aktiemarkedet i en rum tid er steget og steget, uden at indtjeningerne i selskaberne bag er fulgt med, og nu er vi så nået til den scene i eventyret, hvor den lille dreng råber:
- Men han har jo ikke noget på!
Efter længere tids massivt pres og voldsomme sammenstød i gaderne er Bangladeshs premierminister, Sheikh Hasina, mandag flygtet fra landets hovedstad, Dhaka
I kølvandet på hendes flugt har tusindvis af mennesker stormet premierministerpaladset, og i løbet af de seneste dage har mindst 300 personer mistet livet i voldsomme sammenstød.
Situationen begyndte som protester mod et nyt kvotesystem på arbejdsmarkedet.
En høtyv har været på spil på Lolland i løbet af weekenden. Men det er måske ikke helt sådan en, som du tror.
Under en køretur lørdag eftermiddag så Stinna Topp-Nielsen og hendes mand et spektakulært vejrfænomen, da de pludselig fik øje på en tornadolignende hvirvelvind, der blæste igennem høet på markerne i horisonten.
Der var dog ikke tale om en tornado, men en slags lillebror til skypumpen: den såkaldte ”høtyv”. Se den i aktion her.
Viktor Axelsen vandt mandag OL-finalen i badminton efter en knusende sejr over verdensmesteren Kunlavut Vitidsarn fra Thailand.
Dermed er den første guldmedalje til Danmark sikret ved dette års OL.
Kong Frederik var blandt de mange tilskuere til OL-finalen, og han fangede stjernen til en lille snak efter kampen. Viktor Axelsen løftede kort efter sløret for, hvad kong Frederik havde sagt:
- Han sagde, at lige nu er det mig, der er kongen, men så sagde jeg, at det er jeg sgu ikke – ”det er dig”, lød det med et stort grin fra guldvinderen efter kampen.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-05
https://nyheder.tv2.dk/business/2024-08-05-hoejt-at-flyve-dybt-at-falde-derfor-dykker-aktierne,"Selvom aktiemarkedet formentlig vil ""hoppe og danse"" den kommende tid, må man ikke gå i panik, advarer eksperter. 
Man kan med lidt god vilje sammenligne situationen på aktiemarkedet med H.C. Andersens klassiske eventyr 'Kejserens Nye Klæder'.
Og i den sammenligning har vi nu nået det skæbnesvangre øjeblik, hvor et lille barn råber: 
- Men han har jo ikke noget på!.
Sådan lyder vurderingen i hvert fald fra Sydbanks aktieanalysechef, Jacob Pedersen.
Der er ikke noget, der tyder på, at vi er på vej ind i en dyb recession
Mandag stod danskerne op til et japansk aktiemarked i det største fald siden børskrakket i 1987. Og herhjemme startede C25-indekset, som består af de mest handlede danske aktier, dagen ud med et fald på 4 procent.
Forklaringen skal findes i skuffende tal fra USA og nervøsitet i Asien – men også i et aktiemarked, som måske har klaret sig lidt for godt.
- Aktierne er steget og steget, uden at indtjeningerne i selskaberne bag er fulgt med, og det er det, vi ser konsekvenserne af nu, siger Jacob Pedersen.
Spørger man blandt andre chefstrateg hos PFA Pension, Tine Choi, har de seneste dages dyk på aktiemarkederne ikke været helt uforudset.
- Højt at flyve, dybt at falde. Vi har altså fået nogle rigtig store aktiekursstigninger i første halvdel af året, og det forværrer bare situationen nu, siger hun til TV 2.
Men selvom de store kursfald ifølge Jacob Pedersen var mere eller mindre uundgåelige, skal ”døden altid have en årsag.”
Her skal man rette blikket mod USA, hvor aktiemarkedet fredag var i bund.
Her har både en række vigtige økonomiske nøgletal og regnskaber fra store techvirksomheder skuffet slemt. Og det har pustet til bekymringen for den økonomiske udvikling helt generelt.
Den frygt har spredt sig i Asien, hvor det japanske Nikkei 225-indeks lukkede mandag med et fald på 12,4 procent. Men også i Sydkorea, Taiwan og Singapore oplever massive fald.
- Alt det her er jo forstærket af, at rigtig mange af pengene på aktiemarkedet er vandret bevidstløst derind. De er investeret i indeks og handles af computere, hvor man investerer uden syn for, hvad man køber, og hvad det egentlig bør koste, siger Jacob Pedersen.
Herhjemme nåede nervøsiteten så for alvor børsen fredag, hvor C25 sluttede dagen med det største dyk siden september 2022. Det lød på 2,5 procent.
Faldet fortsatte mandag formiddag, hvor indekset startede med at dykke 4 procent. I skrivende stund ligger faldet dog ""kun"" på 2,5 procent.
Hverken Jacob Pedersen eller Tine Choi forudser dog, at dyk i den størrelsesorden bliver hverdagskost.
- Det, vi ser lige nu, er mest drevet af en negativ stemning. Så der er ikke noget, der tyder på, at vi er på vej ind i en dyb recession elle ren dyb krise, siger Tine Choi.
Derfor lyder den fælles opfordring, at man slår koldt vand i blodet.
Ifølge Tine Choi skal vi forvente et aktiemarked, der med store udsving ""hopper og danser"" mere, end vi er vant til.
Derfor lyder anbefalingen fra Sydbanks analysechef også, at man som dansk investor tænker sig ekstra grundigt om, inden man investerer.
- Som investor er det vigtigt, at man ikke går i panik. Vi har længe sagt, at man bør lægge sin portefølje relativt forsigtigt an, og det, tror jeg stadig, er en god ide.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-05
https://nyheder.tv2.dk/business/2024-08-05-hoejt-at-flyve-dybt-at-falde-derfor-dykker-aktierne,"Selvom aktiemarkedet formentlig vil ""hoppe og danse"" den kommende tid, må man ikke gå i panik, advarer eksperter. 
Man kan med lidt god vilje sammenligne situationen på aktiemarkedet med H.C. Andersens klassiske eventyr 'Kejserens Nye Klæder'.
Og i den sammenligning har vi nu nået det skæbnesvangre øjeblik, hvor et lille barn råber: 
- Men han har jo ikke noget på!.
Sådan lyder vurderingen i hvert fald fra Sydbanks aktieanalysechef, Jacob Pedersen.
Der er ikke noget, der tyder på, at vi er på vej ind i en dyb recession
Mandag stod danskerne op til et japansk aktiemarked i det største fald siden børskrakket i 1987. Og herhjemme startede C25-indekset, som består af de mest handlede danske aktier, dagen ud med et fald på 4 procent.
Forklaringen skal findes i skuffende tal fra USA og nervøsitet i Asien – men også i et aktiemarked, som måske har klaret sig lidt for godt.
- Aktierne er steget og steget, uden at indtjeningerne i selskaberne bag er fulgt med, og det er det, vi ser konsekvenserne af nu, siger Jacob Pedersen.
Spørger man blandt andre chefstrateg hos PFA Pension, Tine Choi, har de seneste dages dyk på aktiemarkederne ikke været helt uforudset.
- Højt at flyve, dybt at falde. Vi har altså fået nogle rigtig store aktiekursstigninger i første halvdel af året, og det forværrer bare situationen nu, siger hun til TV 2.
Men selvom de store kursfald ifølge Jacob Pedersen var mere eller mindre uundgåelige, skal ”døden altid have en årsag.”
Her skal man rette blikket mod USA, hvor aktiemarkedet fredag var i bund.
Her har både en række vigtige økonomiske nøgletal og regnskaber fra store techvirksomheder skuffet slemt. Og det har pustet til bekymringen for den økonomiske udvikling helt generelt.
Den frygt har spredt sig i Asien, hvor det japanske Nikkei 225-indeks lukkede mandag med et fald på 12,4 procent. Men også i Sydkorea, Taiwan og Singapore oplever massive fald.
- Alt det her er jo forstærket af, at rigtig mange af pengene på aktiemarkedet er vandret bevidstløst derind. De er investeret i indeks og handles af computere, hvor man investerer uden syn for, hvad man køber, og hvad det egentlig bør koste, siger Jacob Pedersen.
Herhjemme nåede nervøsiteten så for alvor børsen fredag, hvor C25 sluttede dagen med det største dyk siden september 2022. Det lød på 2,5 procent.
Faldet fortsatte mandag formiddag, hvor indekset startede med at dykke 4 procent. I skrivende stund ligger faldet dog ""kun"" på 2,5 procent.
Hverken Jacob Pedersen eller Tine Choi forudser dog, at dyk i den størrelsesorden bliver hverdagskost.
- Det, vi ser lige nu, er mest drevet af en negativ stemning. Så der er ikke noget, der tyder på, at vi er på vej ind i en dyb recession elle ren dyb krise, siger Tine Choi.
Derfor lyder den fælles opfordring, at man slår koldt vand i blodet.
Ifølge Tine Choi skal vi forvente et aktiemarked, der med store udsving ""hopper og danser"" mere, end vi er vant til.
Derfor lyder anbefalingen fra Sydbanks analysechef også, at man som dansk investor tænker sig ekstra grundigt om, inden man investerer.
- Som investor er det vigtigt, at man ikke går i panik. Vi har længe sagt, at man bør lægge sin portefølje relativt forsigtigt an, og det, tror jeg stadig, er en god ide.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-05
https://nyheder.tv2.dk/penge/2024-08-03-chefstrateg-med-raad-til-hobbyinvestorer-efter-aktiedyk,"Mange aktier har taget nogle hårde slag i denne uge, men investorer bør forholde sig i ro, mener strateg.
Hvis man som hobbyinvestor har haft svedige håndflader efter store aktiefald i denne uge, er der måske ikke noget at sige til det.
Men man bør alligevel tænke sig om en ekstra gang, inden man sælger ud. 
Det mener Tine Choi Danielsen, som er chefstrateg i PFA Pension.
- Man skal holde sig til den strategi, man lagde, da man købte sine aktier. Så forbliv investeret med den tidshorisont, man nu har sat på tingene.
- Aktiemarkedet er nu engang skruet sådan sammen, at det stiger, mere end det falder, hvis man ellers bare har tiden med sig, siger hun.
Hos Sydbank kalder aktieanalysechef Jacob Pedersen ugens aktiefald for ""markante fald"". 
- De fald vi har set henover enkelte dage i den seneste uge, har vi ikke set i over et år, siger han til TV 2. 
Og den enkelte dansker kommer til at mærke de store aktiefald. 
- Vi har alle sammen pensionsopsparinger. Dem der ikke har deres egen, har en tvungen gennem ATP. En del af den opsparing er jo investeret i aktier af professionelle, dygtige investorer, som nu skal forsøge at navigere i det her marked, siger han. 
Han opfordrer dog til, at man slår koldt vand i blodet. 
- Det vi ser lige nu, det er ikke en katastrofe. Det danske aktiemarked er stadigvæk steget med omkring syv procent siden året startede, siger Jacob Pedersen og peger på, at samme tendens har fundet sted i resten af Europa og USA. 
- Men den situation vi ser ind i, når vi kigger fremad, gør at man skal være en lille smule forsigtig, når man sammensætter sin portefølje af aktier, for det er ikke bare givet, at aktierne kommer til at stige hen over den næste periode, lyder det fra aktieanalysechefen. 
Ugens aktiefald skete, da en række nøgletal og regnskaber fra USA, gjorde investorerne usikre på fremtiden, og det fik mange til at sælge deres aktier.
Og når det går skidt på den anden side af Atlanten, så spreder det sig som regel også til Danmark.
- Vores store selskaber er globale selskaber, som bliver påvirket af globale konjunkturer, forklarer Tine Choi Danielsen. 
Herhjemme endte C25-indekset fredag med et fald på hele 2,5 procent. Det var indeksets største nedtur siden september 2022.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-03
https://nyheder.tv2.dk/udland/2024-08-02-amerikanske-mastodonter-i-stort-kursfald,"Fredag åbner amerikanske aktier med fald. Især chipselskabet Intel er ramt og falder 27 procent fra start.
Fredag åbner det amerikanske aktiemarked med fald efter en sløv jobrapport.
Det skriver nyhedsbureauet Reuters.
Det amerikanske S&P 500-indeks falder 1,6 procent kort tid efter åbningen af aktiemarkedet. Indekset består af de 500 største selskaber målt på markedsværdi på børserne New York Stock Exchange og Nasdaq.
Tilbagegangen kommer efter nøgletal fra den amerikanske jobvækst. Tallene viser, at antallet af beskæftigede uden for landbruget steg mindre end ventet i juli.
I alt steg antallet af beskæftigede med 114.000, mens et panel af økonomer for Reuters havde anslået, at beskæftigelsen ville være steget med 175.000. 
Faldene ses tydeligt hos Amazon og chipselskabet Intel, der falder henholdsvis 12 og 27 procent.
Begge selskaber offentliggjorde regnskaber torsdag aften efter børsens lukketid.
Her blev der især lagt mærke til Intel, der fredag eftermiddag oplever det største endagsfald i 42 år.
Selskabet skuffede ifølge MarketWire både på omsætning og indtjening. I andet kvartal havde Intel et underskud på 1,6 milliarder dollar, svarende til omkring 11 milliarder kroner. 
Derfor har Intel varslet en spareplan, der indebærer, at omkring 16.500 ansatte skal fyres. 
Amazon fik ligeledes opmærksomhed efter sit regnskab torsdag.
Selskabet oplyste, at det i tredje kvartal regner med et driftsresultat på 11,5-15,0 milliarder dollar. Ifølge MarketWire havde markedet ventet et driftsresultat på 15,7 milliarder dollar.
Faldet i de amerikanske aktier har også smittet af på det danske C25-indeks.
Kort før lukketid står indekset til at falde 2,2 procent med fald i 21 ud af 25 aktier.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-02
https://nyheder.tv2.dk/business/2024-08-02-danske-aktier-i-voldsomt-fald,"Fredag har nye nøgletal om USA's jobvækst ført til C25-indeksets største dyk i knap to år.
C25-indekset har fredag haft sit største fald siden september 2022.
Det skriver MarketWire.
Samlet faldt C25-indekset med 2,5 procent til 1946,99. Således sluttede handelsugen med en tilbagegang på 0,9 procent.
Faldet sker, efter at nye nøgletal om den amerikanske jobvækst viser, at antallet af beskæftigede uden for landbruget er steget markant mindre end ventet i juli.
I sidste måned steg antallet af beskæftigede med 114.000. Et panel af økonomer havde for nyhedsbureauet Reuters anslået, at beskæftigelsen ville stige med 175.000 i USA i juli.
De amerikanske jobtal tyngede også renterne. I Danmark faldt renten på den toneangivende tiårige statsobligation med syv basispoint til 2,15 procent.
Det kom energiselskabet Ørsted til gode, skriver MarketWire. Ørsted-aktien sluttede dagen med en stigning på 3,3 procent til 424,50 kroner.
Også bryggeriaktierne Carlsberg og Royal Unibrew oplevede fremgang fredag. 
Ifølge MarketWire er arbejdsløsheden i USA steget til 4,3 procent fra 4,1 procent.
Også det amerikanske aktiemarked er blevet ramt af den svage jobrapport.
S&P 500-indekset faldt fredag med 1,6 procent kort tid efter åbningen af aktiemarkedet.
Indekset består af de 500 største selskaber målt på markedsværdi på børserne New York Stock Exchange og Nasdaq.
Det danske C25-indeks er et aktieindeks over de 25 mest omsatte danske aktier.
Indekset består af 24 selskaber. A.P. Møller Mærsk har både en A- og B-aktie.
De mest værdifulde selskaber fylder mest i indekset, så udsving i de største aktiekurser betyder mere for udviklingen i C25-indekset end i de mindre selskaber.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-08-02
https://nyheder.tv2.dk/business/2024-07-05-betyder-tiltalen-noget-for-nordeas-kunder-her-er-seks-spoergsmaal-om-og-svar-paa-anklagerne-mod-nordea,"Sagen handler om 26 milliarder kroner. En stor del vedrører 25 ""øst-kunder"", fremgår det af anklageskriftet.
Da National enhed for Særlig Kriminalitet (NSK) fredag annoncerede, at enheden havde rejst tiltale mod storbanken Nordea, var det på mange måder en atypisk meddelelse.
Atypisk fordi sager som denne, der vedrører muligt brud på hvidvaskreglerne, som regel bliver afgjort ved et forlig langt fra offentlighedens øjne og først bliver præsenteret, når alt er afstemt og klar til at blive vist frem.
Men også atypisk fordi NSK ifølge anklageskriftet har sat beløbet for de mistænkelige transaktioner til 26 milliarder kroner. Det er historisk mange penge i en dansk kontekst – en meget stor del af Danske Banks hvidvaskskandale udspillede sig i Estland – og med til at understrege, at sager ikke dukker op hver eneste dag.
Men hvad er Nordea egentlig tiltalt for at have gjort? Kan det mærkes på aktiemarkedet? For kunderne? Og hvad kan straffen mon blive?
Det korte svar er, at det ikke betyder noget for Nordeas kunder. Det har storbanken også selv understreget i forbindelse med tiltalen fra NSK.
Den lidt længere forklaring er, at det måske ikke betyder noget lige nu – men at Nordea allerede har skruet gevaldigt op for sine sikkerhedssystemer og betalt prisen for det. Ifølge eget udsagn har Nordea brugt 11 milliarder kroner på at bekæmpe finansiel kriminalitet, og banken har i dag 3400 medarbejdere kun til dét.
De penge skal selvfølgelig komme et sted fra, og her er det oplagt, at kunderne må holde for i form af gebyrer og lignende. Det er i hvert fald sket i andre banker, der også har strammet op på kontrollen for at leve op til hvidvaskreglerne.
Nordea er en del af det danske C25-indeks for aktier, og storbanken er derfor en vigtig del af aktiemarkedet i Danmark.
Man kunne godt fristes til at tro, at en sag som denne ville få aktiekursen til at styrtbløde, men det er ikke sket. Den umiddelbare reaktion var afdæmpet, og selvom Nordeas aktiekurs er fortsat med at falde henover formiddagen og frokost fredag, er der ikke tale om nogle enorme tab.
Ifølge Mikkel Emil Jensen, der er senioranalytiker hos Sydbank, og som følger banksektoren tæt, skyldes det både, at der er tale om en ældre, kendt sag, og at han ikke forventer, at den bøde, der måtte komme, hvis Nordea bliver dømt, vil sende banken i knæ rent økonomisk.
Da NSK annoncerede, at enheden rejste tiltale mod Nordea, understregede den samtidig, at den ikke havde fundet grundlag for at rejse tiltale mod enkeltpersoner. Så selvom Nordeas daværende ledelse er blevet kigget grundigt efter i sømmene, har NSK altså ikke ment, at ledelsen kunne eller skulle straffes for sagen.
Det betyder dermed, at der ikke kommer nogen fængselsstraffe som følge af NSK’s tiltale. I stedet er der lagt op til, at der kommer en bøde – men hvad størrelsen bliver, er mere usikkert.
Til mediet FinansWatch siger Mikkel Emil Jensen fra Sydbank, at han som analytiker forventer, at der bliver tale om en bøde ”på et tocifret millionbeløb i danske kroner”. Nordea har selv, i 2019, i sit regnskab offentliggjort, at man har hensat godt 700 millioner kroner (95 millioner euro) til bøder i sager om brud på hvidvaskreglerne.
Men den store joker kan blive, hvis sagen ender med en straf, der følger samme regnemetode, som NSK brugte, da Danske Bank indgik et forlig om sin hvidvasksag i 2022. Her erkendte Danske Bank, at sagen drejede sig om et beløb på mindst 14 milliarder danske kroner, hvilket mundede ud i en bøde på 3,5 milliarder kroner – svarende til 25 procent.
Ud fra den målestok kan Nordea altså potentielt se ind i en bøde på op mod 6,5 milliarder kroner. Men om det er, hvad NSK går efter – endsige om det er, hvad en dommer eventuelt ender på – er uklart.
Nordea er ikke den første storbank i Danmark, der er havnet i myndighedernes søgelys, fordi den muligvis har været på kant med hvidvaskreglerne. Det samme har eksempelvis Jyske Bank og ikke mindst Danske Bank.
Men det er noget usædvanligt, at en sag som denne skal et tur forbi retssystemet. Normalt bliver det afgjort ved forlig – som det var tilfældet med Danske Bank – men Nordea og NSK har altså ikke kunnet blive enige, og derfor skal sagen nu behandles af Københavns Byret.
- Nordea har ikke tilstået sagen over for os – ellers ville vi ikke stå her i dag. Andre lignende sager har vi kunnet afgøre med en tilståelse og en bøde, men det har Nordea ikke ønsket, og derfor har vi rejst en tiltale, siger NSK’s advokaturchef Nathalie Ghiorzi Elias til TV 2.
Det er vigtigt at holde sig for øje, at Nordea er tiltalt for brud på hvidvaskreglerne – ikke for hvidvask i klassisk forstand. Tiltalen handler langt mere om, at Nordea ikke har haft de kontrolmekanismer og sikkerhedssystemer, banken ifølge loven burde have haft for at forhindre hvidvask.
Men i alt er det altså ”transaktioner for godt 26 milliarder kroner”, som NSK har fundet problematiske, fremgår det af pressemeddelelsen.
En meget stor del af disse – 24,9 milliarder kroner – stammer fra 25 såkaldte ”øst-kunder”, der var en del af Nordeas Internationale Branch-filial på Vesterport i København. Det fremgår af anklageskriftet, som Nordea selv har offentliggjort.
I det kan man også læse, at banken desuden – ifølge NSK – har været for uforsigtige i sin håndtering af kunder, der har ønsket store pengesedler. Konkret har Nordea, ifølge anklageskriftet, solgt for mere end en milliard kroner i 500- og 200-eurosedler til kunder, og at det ”måtte have givet banken anledning til at mistænke, at købet af valuta havde tilknytning til hvidvask”.
Helt præcis fordeler de mange eurosedler sig på 207.349 500-eurosedler og 203.655 200-eurosedler, der blev købt og vekslet på et tidspunkt, hvor Hvidvasksekretariatet allerede havde advaret om, at de store eurosedler ”fortrinsvis blev anvendt til kriminelle formål”.
I løbet af i år eller næste år skal sagen afgøres ved Københavns Byret. Her vil NSK argumentere for, at Nordea skal dømmes til at betale en bøde, mens Nordeas jurister og advokater nok vil forsøge at overbevise dommeren om, at bøden skal være så lille som mulig.
Det helt store stridspunkt ventes at blive, om dommeren skal dømme efter ny eller gammel hvidvasklovgivning. Det er nemlig ikke ligegyldigt i forhold til den bødestørrelse, der kan blive stanget ud.
Det er NSK’s vurdering, at sagen vil tage omkring 60 retsdage, men dette afhænger selvfølgelig også af, hvilket og hvor omfattende et materiale, Nordea lægger frem for retten.
I første omgang skal sagen dog berammes – altså få fastsat nogle retsdage – og først derefter vil man kunne sige noget om, hvornår der eventuelt bliver fældet dom.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-07-05
https://nyheder.tv2.dk/video/RW1xMURjU20yT2c0UDJzdE9lVmhhRTZTeWl5Mk5OTXc,Article not found,Unknown date
https://nyheder.tv2.dk/2024-05-02-dagens-overblik-kongen-kommer-kvinde-til-hjaelp-ved-kronborg,"Dansk økonomi forventes at vokse 2,3 procent i år.
Varmen har fået de bare arme og solbriller frem på denne torsdag, som derudover har budt på to retssager, en stigende salmonellasmitte og voksende dansk økonomi.
Kongeparret har ligeledes taget hul på sejlsæsonen torsdag til stor glæde for de mange danskere, der var mødt op foran Kronborg for at tage imod parret, da de sejlede i land.
Velkommen til dagens overblik.
Stig Tøfting er torsdag blevet frifundet i en sag om vold, som må siges at være noget atypisk.
Politiet har nemlig ikke kunnet identificere manden, som de mener, er blevet tildelt et knytnæveslag i hovedet. Det er derfor politiet, der har rejst sagen af egen drift, tilsyneladende på baggrund af en artikel i Vejle Amts Folkeblad.
Derudover er et centralt stykke bevismateriale gået tabt i sagen, nemlig overvågningsvideo fra stedet. Og ikke nok med, at videoen er gået tabt – det er også sket i politiets varetægt.
Konklusionen blev en frifundet Stig Tøfting, der lettet kunne tage hjem fra Retten i Kolding.
En anden sag, der har kørt for retten torsdag, er sagen om et forældrepar, der er blevet kendt skyldig i dødsvold mod den ene af deres to tvillinge-babyer og vold mod den anden.
Volden er sket i sensommeren 2020.
Den 40-årige mand er blevet idømt seks års fængsel, mens den 34-årige kvinde har fået en straf på seks måneders fængsel, hvoraf fire af månederne er betinget.
Både moren og faren blev frikendt i byretten sidste år.
Antallet af danskere, der er smittet med salmonella i et nyt udbrud, fortsætter med at stige.
Ifølge de seneste tal fra Statens Serum Institut (SSI) er yderligere fem danskere konstateret smittet med bakterien i det, som SSI kalder ""et hurtigt voksende udbrud"".
Dermed er i alt 45 danskere i alderen 0 til 83 år i alle dele af Danmark smittet i udbruddet.
Årsagen til udbruddet er endnu ikke klarlagt, men myndighederne mistænker, at der kan være tale om hakket kød. Flere af de smittede har oplyst, at de har smagt på kødfars inden stegning.
Torsdag var store regnskabsdag i det danske C25-indeks, hvilket præsenterede sig rigtig godt med danske øjne. Generelt spår analyserne en lys, økonomisk fremtid for Danmark.
Blandt andet har Novo Nordisk torsdag præsenteret et overskud på knap 25 milliarder kroner – endda med en opjustering af forventningerne til året.
Hos Organisationen for Sikkerhed og Samarbejde i Europa (OECD) forventer man ligeledes en ""robust"" vækst generelt i dansk økonomi på 2,3 procent i år.
- Dansk økonomi er begyndt at køre på andre cylindere. Det er blandt andet privatforbruget, hvor forbrugerne igen får en ret stor reallønsfremgang, siger cheføkonom i Sydbank Søren Kristensen.
For første gang som kongepar har kong Frederik og dronning Mary indledt årets sejlsæson, da de torsdag gik om bord på Kongeskibet Dannebrog og satte kurs mod Helsingør.
Sejlturen gik smertefrit for de royale, men da kongeparret skulle frem og hilse på de fremmødte i Helsingør, fik en kvinde i menneskemængden et ildebefindende og faldt om.
Kongen var hurtig til at reagere og fik givet en flaske vand til kvinden. Se episoden her.
Du kan læse hele TV 2s dækning af dagen i livebloggen her.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-05-02
https://nyheder.tv2.dk/business/2024-05-02-dansk-oekonomi-slaar-vores-naboer-med-laengder,"En af de ""eneste skyer"" over dansk økonomi er manglen på arbejdskraft, vurderer OECD.
Det går ganske glimrende i dansk økonomi.
Faktisk langt bedre end hos vores naboer, og generelt set er der udsigt til vækst og flere penge mellem hænderne på danskerne i det kommende år.
I virkeligheden kunne Danmark klare sig endnu bedre
Sådan lyder analysen fra både en række danske økonomer og en dugfrisk analyse fra Organisationen for Økonomisk Samarbejde og Udvikling (OECD).
Samtidig har en perlerække af landets største virksomheder torsdag præsenteret deres kvartalsregnskaber – flere af dem med pæne overskud.
- Det går rigtig, rigtig godt for dem lige nu, og derfor går det også godt for dansk økonomi, konstaterer vicegeneralsekretær i OECD Ulrik Vestergaard Knudsen.
Torsdag var store regnskabsdag i det danske C25-indeks.
Her har otte af landets største selskaber nemlig præsenteret deres regnskaber for årets første tre måneder.
Mens vindmøllekæmpen Vestas måtte offentliggøre et tab på en halv milliard, kunne for eksempel Mærsk og Ørsted præsentere overskud på henholdsvis 208 millioner og 2,6 milliarder kroner.
Begge blegner dog set i forhold til Novo Nordisk, som også har præsenteret kvartalsregnskab. Her lyder overskuddet på knap 25 milliarder kroner – endda med en opjustering af forventningerne til året.
Det er da også særlig medicinalgiganten, der hanker op i dansk økonomi.
- Den helt overskyggende årsag til den stærke økonomi i øjeblikket er medicinalsektoren, som virkelig buldrer derudad med Novo Nordisk i spidsen. Men der er også andre årsager, siger cheføkonom i Sydbank Søren Kristensen.
Hos OECD, som torsdag har offentliggjort en dugfrisk halvårsprognose, forventer man en ”robust” vækst i dansk økonomi på 2,3 procent i år.
Faktisk ligger vi et godt stykker over vores nærmeste naboer Sverige og Tyskland.  
- De har en helt anden og tung industri, og her er det et rigtig stort problem, når energipriserne bliver så høje, som de er i øjeblikket. Det er ikke det samme, når man er stærk på medicin, siger Palle Sørensen, som er cheføkonom i Nykredit.
Gennem de seneste år har særligt den danske medicinalindustri med Novo Nordisk i spidsen holdt hånden under Danmarks økonomi. Men nu forventer OECD, at væksten i medicinalindustrien bliver mere afdæmpet.
Til gengæld lyder forudsigelsen, at den globale handel helt generelt kommer op i gear og dermed trækker resten af Danmarks eksport med sig op.
- Dansk økonomi er begyndt også at køre på andre cylindere. Det er også blandt andet privatforbruget, hvor forbrugerne igen får en ret stor reallønsfremgang, siger Søren Kristensen.
Faktisk forudser OECD, at danskernes lønninger og dermed købekraft kommer til at stige endnu mere i år.
Derudover spår de – ligesom de fleste økonomer – at renterne i Danmark vil begynde at falde i anden halvdel af året.
Dermed ikke sagt, at alt er fryd og gammen for de danske finanser. 
Men en af de ""eneste skyer"" over dansk økonomi er manglen på arbejdskraft.
Derfor opfordrer OECD blandt andet til, at Danmark ""fjerner barrierer"" for at få udenlandsk arbejdskraft til landet. 
- I virkeligheden kunne Danmark klare sig endnu bedre, vi kunne være endnu rigere og have et endnu rigere velfærdssamfund, hvis vi var i stand til fuldt ud at efterleve den efterspørgsel, der er på danske varer, siger Ulrik Vestergaard Knudsen.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-05-02
https://nyheder.tv2.dk/samfund/2024-04-22-flere-indberetter-til-whistleblowerordninger-i-danske-virksomheder,"Flere virksomheder gør ifølge dem selv en aktiv indsats for at skabe synlighed om deres whistleblowerordninger for medarbejderne.
Antallet af indberetninger til whistleblowerordninger blandt landets største virksomheder fortsætter med at stige. Det viser en ny opgørelse fra PwC.
Blandt C25-virksomhederne er antallet af indberetninger steget med 34 procent fra 2022 til 2023.
Ifølge Trine Vestengen Hopkins, leder af PwC's Risk Assurance, var det helt forventeligt, at antallet af indberetninger ville stige igen i år.
- Det er et udtryk for, at virksomhederne arbejder meget med whistleblowerordningerne. Flere medarbejdere føler sig komfortable med at bruge ordningerne, og virksomhederne bruger meget energi på at oplyse om, at de findes, og hvordan medarbejderne kan bruge dem, siger hun.
Med whistleblowerordninger kan medarbejdere indberette om kritisable forhold hos den virksomhed, hvor vedkommende er ansat. Det kan for eksempel være om interessekonflikter, diskrimination, lovovertrædelser eller krænkelser.
Formålet med ordningerne er, at det skal være trygt for medarbejderne at indberette, fordi det gøres gennem en uafhængig part, siger Trine Vestengen Hopkins.
- Hele idéen er, at man har en decentral enhed, der er uafhængig af resten af organisationen, så man sikrer, at der ikke kan ske repressalier for medarbejderen. Det skal ikke være ens nærmeste leder, der sidder og gennemgår indberetninger om sig selv.
En af de virksomheder, der oplever en stigning i antallet af indberetninger, er virksomheden ISS, som blandt andet tilbyder rengøring og catering.
I 2022 lå antallet af indberetninger på 366. I 2023 var det tal steget til 424.
Stigningen bekymrer ikke direktør for People and Culture hos ISS Christian Lauritzen.
- Vi er jo en meget stor virksomhed med omkring 350.000 mennesker i 31 lande, så det er naturligt, at vi vil have nogle indberetninger.
Han forklarer, at han ville blive bekymret, hvis virksomheden ingen indberetninger havde, eller hvis de havde rigtig mange.
- Men jeg synes, at det her tal indikerer, at der er en god og sund arbejdskultur, hvor langt størstedelen af uoverensstemmelser bliver håndteret ved, at man taler med sin leder eller med en hr-konsulent.
Og det tyder altså på, at flere medarbejdere føler sig sikre ved at indberette til whistleblowerordningerne, når antallet stiger ifølge Trine Vestengen Hopkins.
Hun påpeger, at stigningen ikke nødvendigvis er et udtryk for flere sager i virksomhederne, men at flere sager ser dagens lys. Derfor er det svært at sige, om det er positivt eller negativt, at antallet stiger, mener hun.
- Får man for mange indberetninger, kan det tyde på en dårlig kultur, hvor man ikke kan gå til sin nærmeste leder og få løst problemerne, men man er nødt til i stedet at tage fat i en anonym whistleblowerordning.
På den anden side kan få indberetninger betyde, at medarbejderne ikke tør benytte sig af ordningen, siger Trine Vestengen Hopkins.
- Men det kan også betyde, at man har en rigtig sund kultur. Så det er svært at sige, hvad det bedste tal er.
Hun forventer, at vi fortsat vil se en stigning i antallet af indberetninger de kommende år, men på et tidspunkt vil det stagnere. Danmark ligger stadig markant under det globale indeks, men det findes der en forklaring på:
- Det gør vi på grund af den kultur, der er i Danmark, hvor der er kort fra medarbejder til leder, og hvor trygheden nok er noget større, end vi ser i andre lande, siger Trine Vestengen Hopkins.
Hos ISS kan medarbejdere indberette til whistleblowerordningen skriftligt eller mundtligt gennem en anonym hotline.
Ifølge Christian Lauritzen har ISS forbedret deres whistleblowerordning i 2022, så der blandt andet i dag sidder tolke klar til at oversætte for medarbejderne.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-04-22
https://nyheder.tv2.dk/live/udland/2024-04-15-iran-angriber-israel,"Hvad sker der? Iran gennemførte lørdag aften og natten til søndag et drone- og missilangreb mod Israel. Det er første gang, at Iran direkte angriber Israel fra iransk territorium.
Mandag klokken 13 dansk tid mødtes Israels premierminister, Benjamin Netanyahu, med sit krigskabinet for anden dag i træk. Samtidig afventer hele verden, hvordan og om Israel vil modsvare det iranske angreb.
Denne liveblog opdateres ikke længere.
Iran har ikke varslet USA om de specifikke deltajer inden angrebet på Israel. Det siger talsmanden for Det Hvide Hus, John Kirby, mandag aften dansk tid. 
Iran meldte ellers ud søndag, at man havde varslet allierede og USA inden drone- og missilangrebet i weekenden. 
Ifølge Kirby udvekslede USA beskeder med Iran, men der var aldrig nogen beskeder om Irans tidsramme eller mål for angrebet. Kirby siger i stedet, at Irans hensigt var at forårsage ""betydelige ødelæggelser"" og ofre. 
- Vi har set rapportering om, at iranerne havde til hensigt at fejle, og denne spektakulære og pinlige fiasko var designet til at fejle. Alt dette er kategorisk falsk, siger han ifølge BBC. 
Meldingen fra hærchefen kommer på et tidspunkt, hvor vi ved, at det israelske krigskabinet nu to dage i træk har siddet i lange møder. Efter mødet er der ikke kommet nogen officiel melding fra kabinettet. Men israelske medier har i løbet af aften i tiltagende grad kunne rapportere anonyme kilder for, at man i kabinettet har besluttet sig for et kraftfuldt modsvar.
Herzi Halevi bekræfter nu, at der vil komme et svar fra Israel. Vi har stadig til gode at høre, hvad det svar er. Derfor er det vigtigt at slå koldt vand i blodet. For det kan være i den store skala med et militært angreb, men det kan også være cyberangreb eller et angreb på iranske allierede som Hizbollah. Det finder vi formentlig ikke ud af, før vi ser det blive gennemført.
Israel vil reagere på Irans missil- og droneangreb i weekenden. Det siger den militære stabschef Herzi Halevi mandag aften efter et møde i krigskabinettet. 
- Denne affyring af så mange missiler, krydsermissiler og droner ind i israelsk territorium vil blive mødt med et svar, advarer han ifølge nyhedsbureauet Reuters. 
Stabschef Herzi Halevi talte fra Nevatim-luftvåbenbasen i det sydlige Israel, som skulle være blevet beskadiget under angrebet.
En lignende reaktion hørte vi allerede søndag, hvor den øverste talsmand for Israels forsvarsstyrker, Daniel Hagari, sagde, at militæret havde godkendt ""operationelle planer for både offensiv og defensiv handling"". Hverken Hagari eller Halevi uddyber dog, hvad modsvaret til Irans angreb byder på. 
Det danske aktieindeks C25 er steget mandag, efter at Iran angreb Israel med droner og missiler i weekenden. Det skriver Ritzau. 
C25, der tæller de 25 mest handlede danske aktier, steg med 0,3 procent til 1911,22.
Indekset faldt ellers i fredags efter rygter og advarsler om et angreb fra Iran.
Stigningen mandag skyldes ifølge Per Hansen, der er investeringsøkonom i Nordnet, at investorerne har vurderet situationen i Mellemøsten.
- Der sker det, at investorerne har taget bestik af situationen. De mener ikke, at det er sandsynligt, at situationen eskalerer yderligere, og at tingene løber ud af kontrol i Mellemøsten, siger han.
Israels krigskabinet overvejede på et møde mandag flere mulige reaktioner på Irans angreb natten til søndag, rapporterer medier i Jerusalem mandag, skriver Ritzau.
- Nogle af disse reaktioner er mindre omfattende, mens andre er mere intensive, oplyses det ifølge tv-stationen Kanal 12. 
- Israel søger efter en reaktion, som er smertelig for Iran, men som ikke vil udløse en krig i regionen, hedder det videre.
Krigskabinettet siger, at nogle af de reaktioner, som overvejes, kan udføres øjeblikkeligt. Men der er ingen klare indikationer på, hvad der vil ske og hvornår.
Det franske udenrigsministerium har mandag indkaldt den iranske ambassadør til samtale efter Irans angreb på Israel. Det skriver Reuters. 
- Han er med stor alvor blevet mindet om Frankrigs fordømmelse af angrebet, udtaler ministeriet ifølge Reuters. 
Der er høj risiko for, at spændingerne i Mellemøsten flyder over til nabolandene. Det siger Iraks vicepremierminister, Muhammad Ali Tamim, under et møde med USA's udenrigsminister, Antony Blinken. 
- Regeringen i Irak advarer mod, at eskalering vil trække området ind i en bredere krig, som vil true sikkerheden, siger Muhammad Ali Tamim ifølge Reuters. 
- Derfor gør vi opråb til alle parter om at udvise tilbageholdenhed og respektere reglerne for diplomati og international lov. 
Flyselskabet Qatar Airways har genoptaget flyvninger til Iran, skriver selskabet på X.
I alt har Qatar Airways 20 ugentlige flyvninger til og fra Tehran, Mashhad, Shiraz og Isfahan.
Her får du de vigtigste nedslag i dagens begivenheder fra situationen i Israel, hvor Iran natten til søndag gennemførte et drone- og missilangreb.
Også fra russisk side er der ""ekstrem"" bekymring for udviklingen i Mellemøsten efter lørdagens angreb mod Israel.
Det udtaler talsmand for Kreml Dmitry Peskov ifølge Tass:
- Vi er ekstremt bekymrede for eskaleringen af spændingerne i regionen. Vi opfordrer alle lande i regionen til at udvise tilbageholdenhed. Yderligere eskaleringer er i ingens interesse, siger han.
- Derfor er vi selvfølgelig for en løsning, hvor alle uenigheder bliver løst på politisk og diplomatisk vis. 
Den israelske premierminister, Benjamin Netanyahu, samler igen krigskabinettet mandag eftermiddag klokken 13 dansk tid, oplyser en unavngiven regeringsperson ifølge nyhedsbureauet Reuters.
Her skal samles op på søndagens møde, som korrespondent Benjamin Kürstein kalder for ""et maratonmøde"", hvor man blev enige om et modsvar på det iranske angreb.
- Men man blev ikke enige om, hvornår og hvordan det skulle være. Og et modsvar kan have mange ansigter, siger Benjamin Kürstein.
Ifølge korrespondenten kan modsvaret befinde sig ""øverst på skalaen"" med kampfly og droner, men også være cyberangreb eller mod de forskellige iranske støtter, der findes i regionen – blandt andet Hizbollah i Libanon eller iranskstøttede militser i Irak. 
Iran gjorde formentlig brug af den 3,5 meter lange Shahed-drone, da de angreb Israel natten til søndag. 
Dronerne bliver også populært kaldt for “flyvende plæneklippere”, på grund af den simple konstruktion og den markante larm den laver i luften.  
Det forklarer adjunkt ved Institut for Militær Teknologi Andreas Graae.   
- Shahed-dronen har en lang rækkevidde og er billig at producere, så den er forholdsvis nem at erstatte for Iran, fortæller han.  
Derfor var det ikke et stort tab for Iran, da hundredvis af droner blev skudt ned i weekendens angreb.  
- Der er et element af, at man skyder gråspurve med kanoner, når man eksempelvis bruger det amerikanske Patriot-system, der koster ti gange så meget, til at ramme Shahed-dronerne, fortæller Andreas Graae. 
Regimet i Iran og dets støtter ser på weekendens angreb som en ""succes"", siger TV 2s korrespondent Simi Jan. 
- De føler, at det var selvforsvar, og at Israel overtrådte den røde linje ved angrebet på konsulatet i Damaskus 1. april. I de iranske statsejede medier bliver det her fremstillet som en kæmpe sejr, siger hun. 
Men det er ikke det fulde billede, siger Simi Jan. 
- Det er overhovedet ikke i overensstemmelse med sandheden, og det som folk, jeg taler med, fortæller. Det er vigtigt at forstå, at mange iranere er bange for, at der udbryder krig, og at de føler sig taget som gidsler af et præstestyre, siger hun. 
Iran ønskede ikke israelske dødsfald i weekendens angreb, og derfor varslede de affyringen af droner og missiler.  
Det vurderer lektor ved institut for Strategi og Krigsstudier på Forsvarsakademiet Peter Viggo Jakobsen til TV 2. 
- De har gjort alt, hvad de kunne for at fortælle gud og hver mand, hvordan de angreb, og hvornår de gjorde det for at undgå dødsfald, forklarer han.  
Iran har efter angrebet udtalt, at de nu er tilfredse med situationen, og giver ikke udtryk for at de vil igangsætte flere angreb.  
Israels regering var søndag enig om, at der skal igangsættes et modsvar, men det er stadig usikkert, hvordan det kommer til at se ud.  
Det forventes, at det israelske krigskabinet mødes igen senere mandag. 
Flytrafikken er igen i gang i Teherans Mehrabad-lufthavn og har været det siden klokken halv seks i morges lokal tid. 
Det melder det iranske nyhedsbureau IRNA.  
Flytrafikken blev i weekenden suspenderet i lyset af Irans angreb på Israel. 
Al Jazeera skriver, at angrebet fra Iran ikke har fået Israels hær til stoppe med at fokusere på de gidsler, der stadig er tilbageholdt i Gaza og har været det siden 7. oktober, hvor Hamas angreb. 
Den israelske militærtalsmand, kontreadmiral Daniel Hagari, siger ifølge Al Jazeera, at landet stadig er i ""højt beredskab og vurderer situationen"".
Omkring 130 mennesker, inklusive ligene af 34 formodede døde, er lige nu ilbageholdt i Gaza, tilføjede Daniel Hagari.
Israel bør ikke svare igen på weekendens iranske angreb. Det udtaler den franske præsident Macron ifølge nyhedsbureauet Reuters.  
Macron oplyser, at han har planlagt at tale med den israelske premierminister, Benjamin Netanyahu, senere mandag.  
- Vi vil gøre alt for at undgå en eskalering, siger han.  
Den franske præsident understreger, at Iran med angrebet har handlet ude af proportioner, og at Frankrig støtter Israel.  
Frankrig har mandag øget sikkerheden ved landets synagoger og jødiske skoler. Det skriver landets indenrigsminister, Gérald Darmanin, på sociale medier ifølge Reuters og begrunder det med “den nuværende internationale situation”.  
TV 2s USA-korrespondent, Lotte Mejlhede, kalder nattens timelange møde i FN's sikkerhedsråd for ""meget intenst"".
- Jeg har aldrig oplevet noget lignende i forhold til beskyldningerne, der føg fra den ene side af rummet til den anden, siger hun. 
Israels ambassadør beskyldte Iran for at være værre end Hitler under Anden verdenskrig, den iranske ambassadør beskyldte Israel for at være en terrororganisation, mens Rusland beskyldte Vesten for at være hyklere. 
- Man var vidne til en stemning, der viser, at verden er i splid med sig selv på et tidspunkt, hvor der mere end nogensinde før er brug for fælles fodslag i det her system, siger Lotte Mejlhede.
Det amerikanske militær spillede en central rolle i forsvaret af Israel i weekendens angreb. Sammen med europæiske allierede nedskød man over 80 iranske droner.  
Det skriver den amerikanske centralkommando på det sociale medie X. 
Udover dronerne skød amerikansk militær mindst seks ballistiske missiler ned.  
Fredag udtalte den amerikanske præsident Biden, at USA var “opsat på at forsvare Israel”, og han har siden fordømt det iranske angreb. 
Amerikanerne er fortsat opsat på at forsvare Israel, men Biden har meldt ud, at USA ikke vil deltage i modoffensiv, hvis den kommer.   
Den russiske udenrigsminister, Sergei Lavrov, har talt i telefon med sin iranske kollega, Hossein Amirabdollahian, skriver Reuters, ifølge The Guardian.
Nyhedsbureauet citerer Lavrov for, at en ""yderligere eskalering"" og ""farlige nye provokerende handlinger"" kan føre til stigende spændinger.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-04-15
https://nyheder.tv2.dk/business/2024-03-26-broulykke-skaerer-milliarder-af-maersk-aktien,"Aktiemarkedet reagerede øjeblikkeligt, da det kom ud, at Mærsk var indblandet i brokatastrofen i Baltimore.
For ejere af Mærsk-aktier så dagen ud til at blive usædvanligt god.
40 minutter efter at dagens børshandel var gået i gang – klokken 09.40 – stod Mærsk-aktien til at stige med næsten 2 procent. En stigning i den størrelsesorden hører til sjældenhederne, og når det så samtidig drejer sig om et selskab af Mærsks værdi, er det milliarder, der bliver skubbet rundt.
Men alt det ændrede sig med ét tirsdag formiddag.
Kort efter klokken 09.40 kom det nemlig frem, at det skib, der var sejlet ind i Francis Scott Key Bridge-broen i den amerikanske storby Baltimore, var charteret af danske A.P. Møller – Mærsk, og derfra faldt aktien både dybt og hurtigt.
Det er værd at bemærke, at det ikke drejer sig om et skib ejet af Mærsk som sådan. 
I stedet har det danske rederi charteret det, som det hedder, hvilket egentlig bare er fagsprog for, at de har købt sig til lagerplads ombord.
I en meddelelse oplyser Mærsk, at selskabets kunder godt nok har varer ombord på skibet, der sejlede ind i broen og fik den til at styrte sammen – men der var intet Mærsk-personale på containerskibet, da ulykke skete.
- Vi er forfærdede over, hvad der er sket i Baltimore, og vores tanker går til alle de berørte, skriver Mærsk i meddelelsen, hvori de bekræfter, at de har charteret skibet gennem virksomheden Synergy Group.
Men selvom Mærsk kun indirekte er involveret i brokatastrofen, reagerede aktiemarkedet prompte.
Få minutter efter at én Mærsk A-aktie kostede 9080 kroner på børsen i København, kunne avisen Børsen som det første danske medie fortælle om Mærsks indblanding i ulykken. 
Siden er aktiekursen faldet næsten ustandseligt, og på mindre end 20 minutter forsvandt hele det store plus, aktien ellers var startet ud med.
Klokken 10.35 var prisen på én Mærsk A-aktie faldet til 8730 kroner – et fald på 3,85 procent fra toppen en time tidligere – og klokken 11.05 kostede samme Mærsk-aktie blot 8625 kroner.
Klokken 11.30 var kursen faldet til 8565, hvilket er et fald på over 5,6 procent siden toppen klokken 09.40 og godt 4 procent lavere end den såkaldte lukkekurs mandag. Lukkekursen er den pris, én aktie koster, når børsen lukker klokken 17.
Som følge af lukkekursen mandag, havde Mærsk en samlet aktieværdi på omkring 160 milliarder kroner, da børshandlen blev åbnet tirsdag. Det vil sige, at et udsving på 1 procent altså rundt regnet har en værdi på 1,6 milliarder danske kroner.
Så da Mærsk-aktien klokken 09.40 var oppe med små 2 procent, stod Mærsk som selskab til at være omkring 3 milliarder mere værd end det havde været tilfældet dagen inden. 
Men siden da er der blevet barberet et milliardbeløb af Mærsk-aktiens værdi. Et fald på 5 procent svarer rundt regnet til et tab på 8 milliarder danske kroner.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-03-26
https://omtv2.tv2.dk/media/ifcg1i3o/6369605-tv2-ansvarlighedsrapport-2023.pdf,,Unknown date
https://nyheder.tv2.dk/business/2024-02-26-medicinalfirmas-aktier-brager-i-vejret-efter-testresultater-paa-fedtlever,"Zealand Pharmas aktiekurs er mandag steget 35,7 procent, efter at selskabet har offentliggjort testresultater.
Det danske medicinalselskab Zealand Pharmas aktiekurs er braget i vejret i løbet af mandag.
Ved børsens lukketid klokken 17 er selskabet steget 35,7 procent i værdi siden fredagens lukkekurs.
Det er den største stigning i procent for noget selskab i C25-indekset, siden indekset blev oprettet 18. december 2017.
Mandagens stigning kommer efter Zealand Pharma mandag offentliggjorde testresultater for midlet Survodutid, som kan bruges til behandling af fedtlever.
Resultaterne viser, at 83 procent af de patienter, der blev behandlet med Survodutid, efterfølgende var i bedre sundhedstilstand.
I en kontrolgruppe, der modtog placebobehandling, var det 18,2 procent, der oplevede forbedringer.
Fedtlever er ifølge Netdoktor.dk den mest udbredte leversygdom i verden. Tilstanden opstår, hvis der ophobes fedt i levercellerne og sker typisk, hvis man har et overforbrug af alkohol, er overvægtig eller har type 2 diabetes.
Tilstanden er ikke farlig i sig selv, men hos omkring ti procent vil der opstå en betændelsestilstand, som giver en række symptomer. 
Indtil mandag var det Bavarian Nordic, der havde rekorden for den største C25-stigning på en enkelt dag. Den sikrede selskabet sig i maj 2022, hvor nyt om smittespredning med abekopper sendte selskabet op, skriver MarketWire.
Zealands Pharma har udviklet Survodutid i et partnerskab med tyske Boehringer Ingelheim.
Foruden behandling af fedtlever undersøger Boehringer Ingelheim også, om Survodutid kan bruges til fedmebehandling.
De resultater, der er blevet offentliggjort mandag, stammer fra et såkaldt fase 2-studie. I fase 2 undersøges det, hvor godt medicinen virker på den specifikke målgruppe.
Zealand Pharmas aktiekurs er nu steget omkring 190 procent over et år.
C25-indekset blev oprettet i 2017, hvor det tog over for det daværende C20-indeks. C25 indeholder de 25 mest omsatte aktier på Københavns Fondsbørs.
En gang om året bliver det beregnet, hvilke selskaber, der skal med i indekset. Zealand Pharma blev inkluderet i C25 i slutningen af 2023, da FLSmidth og Netcompany røg ud. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-02-26
https://nyheder.tv2.dk/business/2024-01-31-novo-nordisk-smadrer-egne-rekorder-tjener-halvanden-milliard-om-ugen,"Salget af fedmemidlet Wegovy er blevet femdoblet i løbet af 2023, og Novo forventer stor fremgang igen i år.
Den danske medicinalgigant Novo Nordisk har ramt en guldåre med sine fedmemidler. I et netop offentliggjort regnskab fremgår det, at Novo har tjent mere end 83 milliarder sidste år. 
Det svarer til cirka halvanden milliard kroner i overskud hver eneste uge.
Det er ikke bare det største overskud virksomheden nogensinde har leveret, der er også tale om en omsætning, der aldrig har været større siden selskabet blev grundlagt for mere end 100 år siden.
Lige nu ser vi en supertanker, der sejler med speedbådsfart
Novo Nordisk har i mange år været synonymt med insulinproduktion og behandling af diabetes – også kendt som sukkersyge – men de seneste år har præparater som Wegovy og Ozempic fået stor opmærksom fra både kunderne, investorerne og de internationale medier.
- Vi er meget tilfredse med den stærke præstation i 2023, som reflekterer at flere end 40 millioner mennesker nu nyder godt af vores innovative diabetes- og fedmebehandling, udtaler Novos topchef, Lars Fruergaard, i en børsmeddelelse.
Målt på værdien af selskabet, er Novo Nordisk med afstand Danmarks største. Faktisk er der ingen andre europæiske virksomheder, der kan måle sig med Novos værdi på cirka 3340 milliarder kroner.
Generelt var 2023 én lang optur for Novo og topchef Lars Fruergaard. Mens virksomheden i dag er verdens 15. mest værdifulde, kunne Fruergaard i december lade sig kåre af Financial Times som ’Årets Person’ på baggrund af den enorme fedme-succes, selskabet har set de seneste år.
Ikke overraskende bliver Fruergaard da også behørigt belønnet for sine og Novo Nordisks resultater. Af årsregnskabet fremgår det således, at direktøren i 2023 tjente 68,2 millioner kroner. 
Selvom der endnu mangler at blive offentligt en lang række regnskaber fra de største børsnoterede selskaber i Danmark, kan Fruergaards løn meget vel være den højeste.
I 2022 sad Lars Fruergaard i hvert fald tungt på løntronen blandt C25-topchefer med en årsløn på 60 millioner kroner. Det var næsten 15 millioner kroner mere end den næstbedst lønnede direktører blandt C25-selskaberne.
Selvom Novo Nordisk er dansk, tjener selskabet en anseelig del af sine penge i USA, hvor både diabetes- og fedmebehandling er blevet en guldgrube. I 2023 voksede den amerikanske del af Novos forretning således med 50 procent.
Opgjort i kroner og milliarder er har Ozempic været en vigtig vækstmotor for Novo Nordisk, men kigger men på den andel af forretningen, hvor der har været størst fremgang springer fedmemidlet Wegovy ikke overraskende ud.
Efter at have solgt Wegovy for godt 6 milliarder kroner i 2022, nåede omsætningen sidste år mere end 31 milliarder kroner.
I løbet af 2023 kunne Novo Nordisk fejre sit 100 års jubilæum, og dermed blev der tale om et jubelår på mere end én måde. 
At et så gammelt og veletableret firma vokser på den måde, som Novo Nordisk har gjort sidste år, er nemlig ekstraordinært, fortæller Søren Løntoft Hansen, der er senioranalytiker ved Sydbank.
- Når man er så stort et selskab, som Novo Nordisk er, med 100 år på bagen så er det her med at vokse med de her vækstrater ikke noget man bare gør per automatik. Lige nu ser vi en supertanker, der sejler med speedbådsfart, siger Løntoft Hansen til TV 2.
I første omgang lægger Novo Nordisk dog ikke selv op til at slippe trykket fra speederen. Selskabet forventer således at øge salget med op mod en fjerdedel i år, ligesom indtjeningen bliver spået en stor fremgang af Novos ledelse.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-01-31
https://nyheder.tv2.dk/penge/2024-01-11-skatterabat-skjuler-den-virkelige-vaerdi-af-dronningens-loen,"Selvom dronningen ikke skal betale indkomstskat, slipper hun ikke for alle skatter og afgifter.
I kroner og øre er der et stykke fra dronningens løn op til den hyre, toppen af det danske erhvervsliv hiver hjem.
Men dronningen har et særligt es i lønposen, der betyder, at hendes gage reelt er på højde med eller over en række af topcheferne i Danmarks største virksomheder.
Dronningens årlige løn – rammebeløbet, som det hedder i kongehusets regnskaber – på cirka 11,6 millioner kroner skal der nemlig ikke betales indkomstskat af, og derfor er værdien væsentligt højere.
Faktisk skal man tjene i omegnen af 25-26 millioner kroner for at få det samme udbetalt som dronningen, hvis man er underlagt de gængse skatteregler i Danmark. Det viser beregninger, to skatteeksperter har lavet for TV 2.
Det skaber hvert år debat, når landets største selskaber aflægger årsregnskab og i den forbindelse oplyser, hvad deres topchef tjener.
I 2022 var Novo Nordisks administrerende direktør, Lars Fruergaard Jørgensen, helt i toppen med en årsløn på 60 millioner kroner, viser en gennemgang foretaget af dagbladet Børsen. 
På de følgende pladser var direktørerne for henholdsvis Genmab, Carlsberg, Mærsk og Pandora, der alle tjente mellem 47 og 38 millioner kroner.
Listen undersøgte kun de største børsnoterede selskaber i Danmark – de såkaldte C25-virskomheder – men her ville en årsløn på 25-26 millioner have været nok til en placering i udkanten af top ti.
Nordeas Frank Vang-Jensen tjente således 26,1 millioner kroner på niendepladsen, mens Royal Unibrews Lars Jensen ifølge Børsen hev 24 millioner kroner hjem.
En af de eksperter, TV 2 har fået til at udregne den egentlige værdi af dronningens gage, er BDO’s skatteekspert og chefkonsulent Henning Boye Hansen.
Han er kommet frem til sit resultat ved at tage udgangspunkt i en marginalskat på 56 procent. 
Som følge af det såkaldte skatteloft, kunne man som udgangspunkt ikke blive beskattet hårdere end 52,07 procent i 2022. Men dertil kommer arbejdsmarkedsbidraget, hvilket betyder at den såkaldte marginalskat lander på omtrent 56 procent.
- Det er bare at vende regnestykket om, og det er der intet usædvanligt i. I fodbold eksempelvis er det helt almindeligt, at spillere kommer med et lønkrav, og så må klubberne selv regne ud, hvad de så skal give, for at spilleren får den nettoløn, han kræver, siger Henning Boye Hansen om metoden.
Det er værd at bemærke, at skattefritagelsen ikke gælder i alle aspekter af dronningens økonomi.
Hun er eksempelvis opført som ejer af Marselisborg Slot i Aarhus, og her viser tal fra det offentlige ejendomsregister, OIS, at der sidste år blev betalt mere end 106.000 kroner i ejendomsskat.
Samtidig er dronningen underlagt de samme bo- og arveafgifter som alle andre. Det betyder, at når hendes børn eller børnebørn en dag skal arve fra hende, vil der følge en arveafgift på 15 procent med, og det kan løbe op i et millionbeløb.
Marselisborg anslås eksempelvis til at være næsten 30 millioner værd af Vurderingsstyrelsen ifølge de nye ejendomsvurderinger.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2024-01-11
https://nyheder.tv2.dk/live/2023-12-29-kort-nyt,"Her giver vi dig dagens nyheder i kort form. Vi opdaterer hele tiden, hele dagen. Du kan tippe TV 2s journalist her.
Flere love gør det svært for lovlige fyrværkerisælgere, mener flere sælgere, der lever af at sælge nytårskrudt. Det skriver TV Syd. En sælger mener, at det er en skævvridning at lave flere regler for lovligt salg af fyrværkeri, når det er ulovligt salg, der er problemet. Reaktionen kommer på baggrund af regeringens planer om at ændre reglerne for affyring af krudt.
Mindst 20 personer er omkommet på grund af oversvømmelser og jordskred i det østlige Congo. Det skriver det norske medie NRK. De lokale myndigheder oplyser, at flere huse og boliger i Burhiny blev begravet i jordskredene. 
Politiet søger vidner, der har set eller hørt noget efter et røveri i Kvickly i Aalborg. Det skriver de på mediet X. Den formodede gerningsmand blev set cykle på en hvid damecykel, muligvis en elcykel. Et vidne så ham cykle mellem Skudehavnsvej og Peder Skrams Gade i Søheltens Have. Derfor vil de gerne i kontakt med alle, der har set en person på en hvid cykel omkring klokken 20.20. 
Omkring klokken 22 fik Fyns Politi flere anmeldelser om fyrværkeri, der blev affyret ved Klostervej i Odense. Det oplyser vagtchef ved Fyns Politi, Milan Seyfabad til TV 2. Politiet mødte talstærkt op, og blev mødt af en gruppe unge mennesker, som affyrede fyrværkeri. En ung mand affyrede herefter fyrværkeri mod en gruppe personer, og blev anholdt. Han bliver sigtet for overtrædelser af ordensbekendtgørelsen. Ifølge politiet tog et par stykker på OUH, for at blive tilset efter hændelsen. 
Danmark vil sende en fregat til Det Røde Hav efter vedvarende Houthi-angreb på den internationale skibstrafik. Opgaven for en dansk fregat i Det Røde Hav vil være at lægge sig som et skjold mellem fragtskibene og de missiler, som Houthi-bevægelsen i Yemen sender afsted mod dem, skriver Ritzau. 
70 grise er blevet aflivet efter en episode fredag formiddag, hvor en grisetransport væltede ved tilkørslen til en rasteplads på Midtjyske Motorvej. Det skriver TV Midtvest. Der var i alt 210 grise i grisetransporten, da den væltede. Midt- og Vestjyllands Politi kan ikke sige noget nærmere om årsagen til, at den tunge grisetransport pludselig væltede om på siden.
I forbindelse med bjærgningsarbejde er Hjerting Landevej spærret på strækningen mellem Vestkystvejen og Sjelborgvej. Det skriver Sydjyllands Politi på X. Vejen forventes at blive genåbnet klokken 21.45. 
Der er blevet begået tre røverier på fire dage i Aalborg. Det skriver TV 2 Nord. Første røveri gik ud over en 7-Eleven på banegården i Aalborg. Torsdag var der røveri i Super Brugsen på Sjællandsgade, og fredag har der både været et røveri på Shell på Engtoftevej og i Kvickly i Dannebrosgade. Politiet arbejder ud fra den hypotese, at der er en sammenhæng mellem røverierne. 
Politiet er blevet kaldt ud til et røveri ved Kvickly i Dannebrosgade i Aalborg. Det skriver Nordjyllands Politi på X. Gerningsmanden bar en kniv, som han truede folk med og stak efterfølgende af til fods i retning mod Kastetvej mod vest. Han beskrives som en mand på mellem 20-25 år, dansk, spinkel af bygning, iført sort Adidas trøje med hvidt logo og hvide sko. 
En mand er endt på intensiv, efter han blev fundet i lastrummet på et fly. Det skriver BBC News. Flyet fløj fra Algeriet til Frankrig og var i luften i to en halv time. Da manden blev fundet af personalet, led han af alvorlig hypotermi og blev transporteret på hospitalet. Mandens identitet kendes ikke, da han ikke havde noget ID på sig. Under flyvningen kan temperaturen falde til minus 63 grader.
Fredag eftermiddag sad en bil fast i jernbaneskinnerne i Funder ved Silkeborg. Det skriver TV Midtvest. Bilisten kom af ukendte årsager til at køre ind på jernbanen i stedet for at følge vejen rundt i et sving. Bilisten kom ikke noget til, men måtte have hjælp til at komme fri igen. 
Vinden er aftaget på Svendborgsundbroen, og vindfølsomme køretøjer kan igen passere, skriver Vejdirektoratet på X. 
Sydafrika har indbragt Israel for FN's øverste domstol, Den Internationale Domstol (ICJ), for brud på FN's konvention om folkedrab. Det skriver Ritzau. Ifølge Sydafrika har Israels handlinger ""karakter af folkedrab"", idet de begås med den hensigt at ""knuse palæstinensere i Gaza som en del af den bredere palæstinensiske nationale, racemæssige og etniske gruppe"".
Politiet har været til stede ved Øksen i Taastrup, da de fik en anmeldelse om et overfald. Overfaldsmanden skulle angiveligt have haft en kniv ifølge vedkommende, som anmeldte overfaldet. Det blev dog afkræftet, da politiet dukkede op. Det oplyser vagtchef ved Københavns Vestegns Politi, David Borchersen. Den forurettede er blevet kørt på rigshospitalet med skader på kroppen, men har under hele forløbet være ved bevidsthed. Politiet har endnu ikke foretaget nogen anholdelser og har ikke noget signalment af gerningsmanden. De søger efter vidner, som har set eller hørt noget. 
Antallet af dræbte efter et massivt russisk angreb mod Ukraine fredag er steget til 31. Det meddeler ukrainske myndigheder ifølge Reuters. Tidligere lød meldingen på 18 dræbte. Over 120 andre er såret.
Vestegnens Politi undersøger i øjeblikket ""en hændelse"" i området omkring Øksen og Gadehavegårdsvej i Taastrup. Det skriver politikredsen på det sociale medie X, hvor de opfordrer folk til ""at holde sig væk"", således at politi og redningsberedskab kan få arbejdsro. Politiet har ikke yderligere oplysninger om hændelsen på nuværende tidspunkt. 
I forbindelse med et drabsforsøg klokken 14.20 fredag på Nørreport Station, søger Københavns Politi vidner, der kan bidrage med oplysninger. Det skriver Københavns Politi på X. Gerningsmanden skubbede umotiveret en 19-årig kvinde ud på skinnerne. Han beskrives som cirka 175 til 185 centimeter høj, spinkel af bygning, cirka 30 til 35 år, iført sort læderjakke, hættetrøje, jeans og sorte sko af mærket Van. Kvinden blev reddet op af forbipasserende og har det efter omstændighederne godt.
Aktieindekset C25 sætter endnu en dag rekord. For 11. dag i træk er indekset ved børslukning grønt. Det er aldrig før sket i indeksets levetid, skriver Ritzau. Da børsen lukkede torsdag, var der også tale om en ny rekord for, hvor mange dage indekset var i plus ved børslukning. C25, der tæller de 25 mest handlede danske aktier, steg fredag med 0,02 procent til 1821,20.
Den 39-årig kvinde, der tidligere fredag blev ramt af skud i Næstved, er uden for livsfare, efter at hun kom fra operationsbordet for omkring en halv time siden. Det fortæller Bo Georg Petersen, vagtchef ved Sydsjælland og Lolland-Falsters Politi, til TV 2. Politiet har ikke yderligere oplysninger på nuværende tidspunkt. En 20-årig lokal mand er blevet anholdt for forsøg på manddrab.
Den første strøm er fredag eftermiddag klokken 16 blevet transporteret fra Danmark til engelske stikkontakter via ""Viking Link"", som er verdens længste elkabelforbindelse. Det skriver Ritzau. Elkabelforbindelsen er 765 kilometer lang og løber over havbunden i Nordsøen mellem Danmark og Storbritannien.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-12-29
https://nyheder.tv2.dk/live/2023-12-27-kort-nyt,"Her giver vi dig dagens nyheder i kort form. Vi opdaterer hele tiden, hele dagen. Du kan tippe TV 2s journalist her.
Amazon Prime Video-brugere, der gerne vil undgå annoncer under Tv-serier og film, skal betale 2,99 dollar - svarende til cirka 20 danske kroner - ekstra om måneden fra slutningen af januar. Det skriver NBC News.
Kort efter klokken 21 onsdag aften oplyser politiet, at en formodet gerningsmand er anholdt for indblanding i skyderiet, skriver Aftonbladet. Klokken 20.27 onsdag aften blev politiet tilkaldt til et formodet skyderi ved et indkøbscenter i centrum af Vårberg i det sydlige Stockholm.
Den Grammy-vindende artist teasede det kommende album i fuld længde på sin Instagram-side. Det bliver hendes syvende studiealbum og det første siden 2020, hvor hun udgav ""Positions"". Det skriver AP. 
Partileder for Liberal Alliance (LA) Alex Vanopslagh er åben for, at de radikale deltager i en blå regering efter næste valg. Det fortæller han til Politiken.
Klokken 20.27 onsdag aften blev politiet tilkaldt til et formodet skyderi i centrum af Vårberg i det sydlige Stockholm. En ung mand blev derefter fundet alvorligt såret med formodede skudsår, oplyser politiet til Aftonbladet. Ifølge det svenske medie er den tilskadekomne en dreng under 18 år.
Onsdag satte Mærsk for alvor gang i oprydningsarbejdet på de nordjyske strande. Det sker fem dage efter, at fragtskibet Mayview Maersk natten til den 22. december tabte i alt 46 containere i Skagerrak. Den sene oprydning skyldes, at planlægningsarbejdet var så omfattende, fortæller Nynne Norman Scheuer, chef for miljø og sikkerhed hos Mærsk. 
Vestas har sikret sig sin største ordre til dato på det amerikanske marked, meddeler selskabet. Ordren er på samlet 1,1 gigawatt til et projekt i New Mexico. Det skriver Ritzau. 
Den østrigske ingeniør Gaston Glock, som er manden bag Glock-pistolen, er død i en alder af 94 år, det skriver Ritzau. Gaston Glock døde onsdag. Virksomheden oplyser ikke dødsårsagen. 
Økonomien er trådt ind i en ny fase med lavere vækst og rentefald, som har for vane at få investorerne til at vende blikket mod Danmark. Det fortæller Jacob Pedersen, der er aktieanalysechef i Sydbank til Finans. 
En 62-årig mand er afgået ved døden, efter han onsdag eftermiddag kørte galt på Ribe Landevej ved Haderslev. Det oplyser John Christiansen, som er vagtchef ved Syd- og Sønderjyllands Politi, til Ritzau. Politiet formoder, at manden fik et ildebefindende umiddelbart før ulykken.
Tidligere sendte Sund og Bælt en advarsel ud om, at passage med påhængskøretøjer under 750 kilo var forbudt. Nu skærpes forbuddet så påhængskøretøjer under 2.500 kilo er forbudt. Forbuddet varer indtil videre indtil klokken 02.
Politiet søger vidner i forbindelse med et knivoverfald ved et boligkvarteret på Gildbrovej i Ishøj tirsdag aften. 
- For nu har vi ikke nogen anholdte, men vi hører meget gerne fra vidner, oplyser pressetalsmand Claus Buhr til Ekstra Bladet.
De seneste fem år har den danske stat betalt over 3,3 milliarder kroner til Kammeradvokaten, det private advokatfirma Poul Schmith. Det skriver Ekstra Bladet. Advokatregningerne er blevet større og større siden 2018.
På Storebæltsbroen advares der imod blæst, der kan påvirke kørslen. Passage med påhængskøretøjer under 750 kilo er forbudt. Det oplyser Sund og Bælt via deres X. Forbuddet forventes ophævet klokken 4. 
Den studerende, der i sidste uge stod bag det værste masseskyderi i Tjekkiets historie, har erkendt også at have begået et tidligere dobbeltdrab, hvor en ung mand og hans to måneder gamle datter blev dræbt. Det fremgår af et brev, som er fundet ved en ransagning af hans hjem i byen Hostoun vest for Prag, skriver Ritzau.
En statue, som forestiller sangerinden Shakira, er blevet rejst i hendes hjemby, Barranquilla, i Colombia, det skriver Ritzau. Statuen forestiller Shakira, der udfører sin berømte mavedans. Den kan man blandt andet se i musikvideoen til hendes prisvindende sang 'Hips Don't Lie'. 
På Aalborg Universitetshospital stopper sygehuset med at servere en vegansk menu til de patienter, der efterspørger det. Beslutningen skyldes, at hospitalet skal finde nedskæringer for et trecifret millionbeløb i 2024, men også hensynet til patienternes sundhed og ernæring. Det skriver DR.
Miljøminister Magnus Heunicke (S) har indkaldt Folketingets miljøordførere til et hastemøde om de containere, som et Mærsk-skib tabte under stormen Pia. Mødet vil finde sted torsdag klokken 12, skriver Magnus Heunicke på X.
Hovedstadens Beredskab bekræfter over for TV 2, at brandvæsnet sent onsdag eftermiddag var til stede ved en vaskekælder i Rødovre, hvor en fireårig dreng sad fast i en centrifuge. Den fireårige er i god behold, og situationen blev afviklet i ""god ro og orden"", fortæller Michael Jonsen fra Hovedstadens Beredskab. 
En ny hormonfri medicin til kvinder i overgangsalderen ventes at komme på det danske marked i slutningen af januar. Midlet, der hedder Veoza, skal afhjælpe de hedeture, som nogle kvinder rammes af, mens de er i overgangsalderen, det skriver DR.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-12-27
https://nyheder.tv2.dk/live/2023-12-14-kort-nyt,"Her giver vi dig dagens nyheder i kort form. Vi opdaterer hele tiden, hele dagen. Du kan tippe TV 2s journalist her.
Torsdag aften har der været brand i et skur i Lindved ved Hedensted. Det oplyser Torben Wind, der er vagtchef ved Sydøstjyllands Politi til TV 2. Der er ingen tilskadekomne, og brandvæsenet har slukket ilden. De er stadig i gang med at få klarlagt årsagen. 
Den frivillige forening Safe House risikerer at skulle flytte på grund af manglende sponsorkroner. Det skriver TV2 Nord. Safe House blev stiftet kort efter sagerne om Mia Skadhauge og Oliver Ibæk Lund, og deres formål er at skabe tryghed for unge i nattelivet. Siden foreningen er opstået, har de været placeret i midten af Jomfru Ane Gade. Fra årsskiftet udløber mange af deres sponsoraftaler.   
82 ud af landets 98 kommuner tilbyder tilskud til forældre for at passe deres børn i hjemmet. Det oplyser Radio4 torsdag morgen. Antallet af kommuner er steget siden 2019, hvor det var 63 kommuner, som gav tilskud til hjemmepasning.
I flere dage har virksomheden Nordic Waste kæmpet med et jordskred. Det skriver TV2 Østjylland. Torsdag måtte en administrationsbygning på grunden rives ned som følge af jordskredet. Mange borgere og politikere har været bekymret for, at jordskredet har forårsaget forurening i et vandløb. Det afviser virksomheden, som forsikrer, at jorden ikke er forurenet. 
To biler er kørt sammen på Trudslevvej ved Løkken. Det oplyser Poul Fastergaard, som er vagtchef ved Nordjyllands Politi til TV 2. Der er tale om to personer, som er lettere tilskadekommen og er kommet på skadestuen. Der er ryddet op, og politiet er ikke længere på stedet. 
Houthi-bevægelsen, som har kontrol over store dele af det nordlige Yemen har taget skylden for angreb på Mærsk-skibet. Det skriver nyhedsbureaet Reuters. Mærsk-skibet, Maersk Gibraltar, blev angrebet i Det Røde Hav torsdag formiddag, mens skibet var på vej fra Oman til Saudi-Arabien. Ifølge Mærsk er både besætning og skib uskadt efter angrebet. 
Opdateret klokken 21.02
En 26-årig mand er omkommet i en ulykke i Gørlev. Det oplyser vagtchef Lasse Jensen ved Midt- og Vestsjællands Politi til TV 2. De involverede i ulykken var den 26-årig, som kørte en knallert samt en bilist. De pårørende er underrettet. Politiet meddeler, at de er færdige på stedet, og at landevejen igen er åben for færdsel.
En norsk kvinde fra Drammen er dømt for omsorgssvigt af sin datter. Det skriver det norske medie NRK. Kvinden er blevet idømt 120 dages fængsel for blandt andet at undlade at møde op til datterens kontrolbesøg hos tandlægen. Desuden gav hun sin datter sukkerholdige drikkevarer i en sutteflaske, og stoppede med at børste datterens tænder. Det resulterede i, at datteren skulle have trukket alle sine mælketænder ud. Kvinden nægtede sig skyldig i retten. 
En tidligere ansat fra Rismølleskolen i Randers står frem og fortæller om den voldsomme hverdag for de ansatte. Det skriver TV2 Østjylland. De voldsomme hændelser indebar blandt andet sedler med trusler, som lå på katedret. Skolen er den seneste tid blevet omtalt i medierne grundet et strakspåbud fra Arbejdstilsynet.
På baggrund af en række klager modtaget i perioden fra marts 2021 frem til sommeren 2023, har Forbrugerombudsmanden politianmeldt syv virksomheder for ikke at tage imod kontanter eller besværliggøre kontantbetaling fra kunder. Det skriver Forbrugerombudsmanden i en pressemeddelelse. Der blandt andet tale om Leos Legeland, Mash i Aarhus og Scandic Hotels. 
EU-landenes stats- og regeringsledere er blevet enige om, at EU skal udvides med flere lande. Det skriver Ritzau. Torsdag sagde EU-landene ja til, at Ukraine og Moldova får optagelsesforhandlinger med EU. 
Der er sket en ulykke på rute 22 Gørlev landevej ved Gørlev by. Det oplyser DR P4 Trafik København og Sjælland på X. Vejen er spærret i begge retninger, og politiet anbefaler derfor, at man i stedet kører igennem Gørlev af Kalundborgvej. Der er endnu ingen tidshorisont. 
Opdateret klokken 19.40
Midt- og Vestsjællands Politi efterlyste tidligere en 71-årig, som var gået fra sin bopæl på Hundige Strandvej i Greve. Han er nu fundet i god behold oplyser de på X.
Opdateret klokken 20.14 
Midt- og Vestjyllands politi søgte tidligere efter en 82-årig mand, som forlod sit plejehjem i Liselund. Han er nu fundet i god behold, oplyser de på X.
I forbindelse med grundlovsforhøret i Retten på Frederiksberg torsdag aften er i alt syv forsvarere mødt op i retslokalet, hvor de får udleveret papirer om sagen af anklageren, det skriver Ritzau. Fire af forsvarerne repræsenterer personer, der ikke er til stede. Tre advokater forsvarer de tre personer, der er blevet anholdt tidligt torsdag morgen i en aktion, som har involveret flere politikredse og PET.
EU har besluttet at åbne optagelsesforhandlinger med Ukraine og Moldova. Det oplyser EU's præsident, Charles Michel, på det sociale medie X.
Det danske C25-indeks er steget med 2,5 procent over natten oplyser Ritzau. Det skyldes, at Den Amerikanske Centralbank onsdag aften signalerede, at rentelettelser kunne være på vej.
Fra klokken 17.30 torsdag til klokken 01 fredag er der varslet isslag i Midt- og Vestjylland. Det skriver DMI på mediet X. Midt- og Vestjyllands Politi opfordrer derfor billister til at køre forsigtigt. 
Statsadvokaten i Viborg har besluttet at indstille efterforskningen af fire betjente, som en syrisk familie i Vejle havde anmeldt for vold. Det skriver Ritzau. De fire betjente var ansat hos Sydøstjyllands Politi og blev kædet sammen med Farhad Tobers forsvinden 9. april 2022 i Vejle. I en pressemeddelelse fra anklagemyndigheden fremgår det, at begrundelsen for at indstille efterforskningen er, at der ikke er tilstrækkelig bevismæssig sikkerhed for, at betjentene har begået noget strafbart. 
Fra 15. december er det tilladt at købe lovligt fyrværkeri. Det må dog først affyres fra 27. december frem til 1. januar 2024. Det skriver Rigspolitiet i en pressemeddelelse. Politiet opfordrer til, at man ikke køber fyrværkeri i udlandet, og at man holder sig til godkendte salgssteder. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-12-14
https://nyheder.tv2.dk/2023-10-24-c25-virksomhed-indgaar-milliardaftale-om-saudisk-fremtidsby,"DSV har tirsdag annonceret et samarbejde med Saudi-Arabien, der har en værdi af 70 milliarder kroner.
DSV annoncerer et eksklusivt logistiksamarbejde, der skal understøtte et omfattende byudviklingsprojekt i Saudi-Arabien. 
Samarbejdet har en værdi af 70 milliarder kroner. Det fremgår af en fondsbørsmeddelelse tirsdag morgen.
Det futuriske byudviklingsprojekt går under navnet Neom, og det blev annonceret af den saudiske kronprins for flere år siden.
- Neom er et af de største og mest komplekse projekter i verden, siger DSV-topchef Jens Bjørn Andersen i meddelelsen.
- Det giver en unik mulighed for DSV for at understøtte en udvikling, der er på forkant med innovation, teknolog og digital transformation, lyder det videre.
Neom er en planlagt kæmpeby, der skal strække sig mellem to skyskrabere placeret med 170 kilometers mellemrum. Projektet kaldes også ""The Line"".
Hele byprojektet vil koste 500 milliarder dollar, svarende til 3500 milliarder danske kroner. 
Idéen er, at byen skal fungere udelukkende på vedvarende energi, og den har fået opmærksomhed på grund af planer om flyvende taxaer og robottjenere.
Det er ikke forventningen, at samarbejdet kommer til at få en betydning for DSV's regnskab i 2023.
Det danske selskab gør det dog klart i børsmeddelelsen, at det kommer til at investere cirka fem milliarder dollar – godt 35 milliarder kroner – i projektet inden udgangen af 2031. 
Samarbejdet kommer til at have indflydelse på den saudi-arabiske økonomi, da det både vil have indflydelse på udviklingen af infrastruktur og skabe mere end 20.000 jobmuligheder, fremgår det af fondsbørsmeddelelsen.
Ifølge DSV-topchef Jens Bjørn Andersen har selskabet i forvejen en stærk tilstedeværelse i Saudi-Arabien, så dette vil være en vækstmulig i regionen, lyder det.
- Vi ser frem til at samarbejde med Neom og til at medbringe vores logistikkapacitet, siger han.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-10-24
https://nyheder.tv2.dk/business/2023-10-24-dansk-virksomhed-skal-spille-noeglerolle-i-kontroversielt-megaprojekt-vi-foerer-ikke-politik,"Megaprojektet har allerede medført kritik fra Amnesty International, Human Rights Watch og FN-eksperter.
Der er langt fra Hedehusene uden for Roskilde til ørkenen i Saudi-Arabien, men tirsdag blev de to steder bundet tættere sammen.
Det skete, da den danske transportgigant DSV, der har hjemme i Hedehusene, kunne afsløre, at virksomheden over de næste otte år skal investere et milliardbeløb i forbindelse med et enormt saudiarabisk prestigeprojekt.
Dermed kommer DSV til at arbejde tæt sammen med styret i Saudi-Arabien om et megabyggeri, der på den ene side bliver sammenlignet med amerikanernes månelanding i 1969 og på den anden side har fået kritik fra både FN og flere menneskerettighedsorganisationer.
DSV, der med 75.000 ansatte er en af Danmarks største virksomheder, afviser selv at have gjort noget galt.
De forhold, vores medarbejdere lever under, er rigtig fine
Opgaven, hvor DSV skal spille en nøglerolle frem til udgangen af 2031, er det såkaldte Neom-projekt.
Neom er en sammenskrivning af dels et latinsk og dels et arabisk ord, der tilsammen kan oversættes til ”ny fremtid”.
Projektet blev søsat i 2017 af Saudi-Arabiens kronprins, Mohammed bin Salman, der skød 500 milliarder dollars ind i sin vision gennem den statslige investeringsfond.
Bedst kendt er den del, der kaldes ”The Line”, der er tænkt som et cirka 200 meter bredt og 500 meter højt bygningsværk, som vil strække sig over 170 kilometer gennem kyst, ørken og bjerge i et hjørne af det nordvestlige Saudi-Arabien.
Her vil Mohammed bin Salman bygge fremtidens by, der på sigt skal huse ni millioner mennesker og danne rammerne om den mest futuristiske by, verden endnu har set.
Neom skal, udover ""The Line"", også bestå af blandt andet en ottekantet havn kaldet Oxagon og et stort turistområde med navnet Trojena i et område tæt på grænserne til Jordan, Israel og Egypten.
- Jeg sammenligner Neom-projektet med amerikanernes måneprojekt i 1960’erne. John F. Kennedy, præsidenten dengang, sagde, at man ville sætte en mand på månen; ikke fordi det var let, men fordi det var svært. Det kastede 6300 opfindelser af sig og gjorde, at USA kunne være foran på teknologi i 50 år, siger Martin Hvidt, der er lektor ved Center for Mellemøststudier på Syddansk Universitet.
Ifølge DSV’s driftsdirektør og kommende topchef, Jens H. Lund, skal den danske virksomhed være hovedansvarlig for transporten til hele Neoms megaprojekt.
Det betyder, at man samler hele logistikopgaven hos De Sammensluttede Vognmænd, som DSV hed, da virksomheden blev stiftet i 1976.
- Når man har et stort byggeprojekt, vil hver del og hvert byggefirma normalt have sit egen logistikled. Det betyder, at man duplikerer en masse funktioner, som man med fordel kan samle, siger Jens H. Lund til TV 2.
- Vi er stærke til at flytte gods, og vi har mange gange vist, at vi virkeligt kan levere noget. Det har de kigget på og sagt: Det har vi brug for, hvis vores projekt skal lykkes.
I en meddelelse til fondsbørsen skriver DSV selv, at virksomheden går ind i projektet som et samarbejde med Neom. Konkret sker det gennem et såkaldt joint venture eller konsortium, hvor DSV kommer til at eje 49 procent og Neom-organisationen ejer de sidste 51 procent.
Aftalens samlede værdi er over 10 milliarder dollars – godt 70 milliarder danske kroner – men kræver også en milliardinvestering fra DSV’s side, fremgår det af fondsbørsmeddelelsen.
Når først samarbejdet er kommet i fuld gang, vil det dog spille så stor en rolle i DSV’s forretning, at det eksempelvis vil overgå selskabets afdeling for vejtransport, der ellers er en af grundpillerne i DSV i dag.
- Det er et enormt potentiale, der ligger i det her arbejde, og det glæder vi os til at forløse, siger Jens H. Lund.
Men selvom DSV glæder sig til at samarbejde med Saudi-Arabien, er det ikke alle, der er lige så begejstret for landet.
I sin seneste landerapport kritiserer Amnesty International styret i Saudi-Arabien for blandt andet at gå efter ”individer, der fredeligt udøver deres ytringsfrihed” og at ”migrantarbejdere fortsat bliver mishandlet og udnyttet”.
Også organisationen Human Rights Watch (HRW) kritiserer Saudi-Arabien generelt og Neom-projektet specifikt.
Ifølge HRW er det blevet dokumenteret, at de saudiske myndigheder har krænket menneskerettighederne for medlemmer af Howeitat-stammen ved at tvangsflytte dem for at gøre plads til projektet.
I maj råbte en række FN-eksperter også vagt i gevær over Saudi-Arabiens behandling af Howeitat-stammen. Det skete efter, at tre stammemedlemmer blev dømt til døden, fordi de modsatte sig tvangsflytningen.
Ifølge Martin Hvidt fra Center for Mellemøststudier på Syddansk Universitet er Saudi-Arabien i dag et autokrati, der er styret af én person – kronprins Mohammed bin Salman – med en nærmest uindskrænket magt.
- Det er ikke en retsstat, og menneskerettighederne dernede kan på ingen måde måle sig med den standard, vi har i Vesten og slet ikke i Skandinavien, siger lektoren.
Gennem de seneste år har der ellers været en række historier om tilsyneladende forbedringer i det religiøst styrede Saudi-Arabien.
I 2018 blev det lovligt for kvinder at køre bil i Saudi-Arabien, men ifølge Martin Hvidt handlede det i højere grad om at få kvinder ud på arbejdsmarkedet end at forbedre deres vilkår.
- Mohammed bin Salman er i midten af 30’erne, og han har måske 50 år på magten. Det er i det lys, han ændrer samfundet. Han vil omstille Saudi-Arabien fra en passiv økonomi, der er afhængig af olie, til et sted, der er drevet af kreative, flittige og entreprenante mennesker, siger lektoren.
- Det har betydet, at han har løsnet det religiøse greb nogle steder i samfundet, men at han med den anden hånd har strammet lovene andre steder.
Saudi-Arabien fik stor kritik fra Vesten, da journalist Jamal Khashoggi i 2018 mistede livet på den saudiarabiske ambassade i Istanbul.
Khashoggi var kritisk over for styret i Riyadh og skrev blandt andet for den store amerikanske avis Washington Post.
Meget er dog sket siden da, understreger Martin Hvidt, og ikke mindst da USA’s præsident Joe Biden besøgte Mohammed bin Salman i Saudi-Arabien sidste år, rykkede det noget, mener lektoren.
- I et handelsperspektiv er Saudi-Arabien stort set vasket ren i dag. Biden, der var så meget imod dem, da han førte kampagne, har vist, at man ikke kan undvære Saudi-Arabien. Det var derfor han tog derned og fist bumpede bin Salman, siger Martin Hvidt.
Han peger på, at Saudi-Arabien ikke mindst fik stor indflydelse, da krigen i Ukraine fik olieprisen til at skyde i vejret.
Her påtog Saudi-Arabien sig rollen som stabilisator, der sikrede at priserne ikke fik lov at løbe løbsk.
Derfor er en lang række af verdens største og førende virksomheder også til stede i Saudi-Arabien og i forbindelse med Neom-projektet.
Kort fortalt har Neoms fremgangsmåde været at hyre de bedste i verden til at bygge for at få noget viden ind i det saudiarabiske samfund, fortæller SDU-lektoren:
- Når et land som Saudi-Arabien skal indhente og komme foran Vesten, skal de ikke bygge, som vi gjorde for årtier siden. De skal satse på det, der er det nyeste nu, og det er simpelthen dét, Neom går ud på.
Trods kritikken af Saudi-Arabien har hverken Danmark eller EU lagt restriktioner på samhandlen med ørkenstaten.
I 2022 var Saudi-Arabien tværtimod Danmarks 31. største eksportmarked med en samlet eksport på 12,5 milliarder kroner, viser et notat fra Udenrigsministeriet. Og det tal ser endda ud til at stige i 2023.
DSV’s driftsdirektør Jens H. Lund hæfter sig da også netop ved, at intet står til hinder for at handle med styret i Saudi-Arabien.
- Det er rigtigt nok, at der har været kritik fra forskellige parter, men man bliver også nødt til at forholde sig til, hvad FN, EU og den danske regering siger. De opfordrer til, at man samarbejder med Saudi-Arabien, og vi følger deres anbefaling. Vi fører ikke politik, siger Jens H. Lund til TV 2.
Men, Jens H. Lund, kan I ikke være bange for, at der kommer til at stå DSV på et projekt, hvor det pludseligt er grimt at være knyttet til – som man har set det med for eksempel OL i Beijing eller VM i Qatar – når der allerede nu er en kritik?
- I forhold til de projekter tror jeg, at nogen har lært rigtig meget af det, der har foregået. Jeg har selv været i Neom og har set de forhold, vores medarbejdere lever under, og de lever altså op til International Labour Organizations standarder. De forhold, vores medarbejdere lever under, er rigtig fine, og de lever op til de standarder og normer, vi også har andre steder i andre lande.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-10-24
https://nyheder.tv2.dk/business/2023-10-20-flere-elitevirksomheder-vaelger-kvinder-til-bestyrelserne-men-ikke-til-de-tunge-poster,"I blot to ud af de 24 bestyrelser sidder der en kvinde for bordenden, og fire af dem har en kvindelig næstformand.
Det ser bedre og bedre ud i forhold til at få kvinder ind i bestyrelserne hos de største danske børsnoterede virksomheder.
Siden 2018 er andelen af kvinder i bestyrelserne i de virksomheder, der er en del af den danske børselite, kendt som C25-indekset, vokset med 10 procentpoint.
Dermed ligger gennemsnittet af kvindelige bestyrelsesmedlemmer på tværs af C25-indekset på lidt over 40 procent. Men når det kommer til bestyrelsernes øverste poster, er historien en anden.
Det viser en kortlægning af bestyrelserne, som TV 2 har lavet.
Du kan komme ind i bestyrelseslokalet, men du får ikke formandsposten
I blot to ud af de 24 bestyrelser sidder der en kvinde for bordenden, og fire af dem har en kvindelig næstformand.
TV 2 har tidligere beskrevet, hvordan antallet af kvindelige topchefer fordeler sig blandt de største danske virksomheder, og der tegner sig et lignende billede, når det kommer til de styrende bestyrelsesposter.
Det er et problem, at kvinder er underrepræsenterede på de beslutningstunge positioner. Det mener Bjarke Oxlund, ligebehandlingschef ved Institut for Menneskerettigheder.
- Virksomhederne udøver så stor magt i samfundet, at vi ikke kan have en monopolisering af magten på ét køns hænder.
Bjarke Oxlund er opmærksom på den udvikling, der har været i de danske topbestyrelser, hvor flere kvinder i løbet af de seneste år har fået en plads ved bordet.
Han mener dog, at kortlægningen fra TV 2 viser, at der er endnu et glasloft for de kvinder, der får bestyrelsesposter.
- Du kan komme ind i bestyrelseslokalet, men du får ikke formandsposten, som jo sjovt nok stadig hedder formandspost de fleste steder.
Årsagen til, at så få kvinder får lov til at sætte sig for bordenden, er ifølge Bjarke Oxlund, at det oftest er en person, der har haft et stort ledelsesansvar og en lederkarriere, der får posten. 
Det er vigtigt, fordi kvinder samtidig er kraftigt underrepræsenterede blandt topdirektører, pointerer han.
EU godkendte i november 2022 et direktiv, som fastsætter, at der fremover skal være 40 procent af det underrepræsenterede køn i bestyrelser – eller 33 procent i både direktionen og bestyrelsen.
Direktivet træder først i kraft i juni 2026, men allerede nu ser det gennemsnitlige billede fint ud i forhold til at nå i mål til den tid. Der er dog stadig et stykke vej for virksomheder, som Royal Unibrew, FLSmidth og Novozymes, der alle ligger et stykke under 30 procent.
Sammenlignet med vores europæiske naboer er Danmark – ifølge en opgørelse fra Det Europæiske Institut for Ligestilling mellem Mænd og Kvinder (EIGE) i maj 2023 – da også i topfem, når det kommer til kønsdiversitet i bestyrelserne.
Men når det kommer til pladsen for enden af bordet, ligger Danmark under det europæiske gennemsnit.
Det er op til Danmark selv at vælge, hvad straffen skal være for virksomheder, der ikke lever op til fordelingen, når direktivet træder i kraft.
Det er ikke kun for at imødekomme EU-direktiver, at virksomheder bør sætte ind for at skabe mere ligestilling på de øverste korridorer, mener Bjarke Oxlund.
Han peger på flere fordele ved at højne diversiteten:
- Hvis der er en rekrutteringskrise eller et marked, du skal forstå, er du nødt til at se verden fra mere end ét køns perspektiv.
Halvdelen af de fleste virksomheders kunder er jo netop kvinder, påpeger han. 
Derfor bør virksomhederne ifølge Bjarke Oxlund ikke vente på politisk indgriben, men komme i mål med det her på eget initiativ.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-10-20
https://nyheder.tv2.dk/business/2023-10-23-tidligere-topchef-paa-ny-mission-der-skal-flere-kvinder-i-toppen-af-de-store-virksomheder,"Gitte Aabo mener, at det kan blive nødvendigt at indføre kvoter, hvis der for alvor skal ske en forandring.
Det er et stort problem for dansk erhvervsliv, at der er så få kvinder på topposter i de store børsnoterede selskaber. 
Sådan lyder det fra Gitte Aabo, der i denne måned har forladt jobbet som administrerende direktør for C25-selskabet GN, der udvikler og sælger høreapparater.
- Det er bekymrende, at vi ikke er længere, siger hun.
Hun reagerer på en kortlægning, TV2 har foretaget, der viser, at topjobs i netop disse selskaber i langt overvejende grad er besat af mænd. 
Efter Gitte Aabos farvel til GN er der to kvindelige topchefer tilbage i C25. Derudover har de i alt 24 selskaber to kvindelige bestyrelsesformænd, viser kortlægningen. 
Det vil Gitte Aabo lave om på, når hun nu forfølger en professionel bestyrelseskarriere med en personlig ambition: Hun vil være med til at ændre statistikken, så der kommer flere kvinder i de store selskabers ledelse.
Gitte Aabo er uddannet økonom, og det skinner igennem, når man spørger den tidligere topchef, hvorfor det er vigtigt at sikre flere kvinder i toppen af dansk erhvervsliv.
Ifølge Gitte Aabo halter vi langt bagefter vores nordiske nabolande. 
Hun frygter, at ambitiøse kvinder med lyst til at gå efter topjobs søger mod udlandet, når der mangler rollemodeller i Danmark.
Ikke alene er det et samfundsøkonomisk problem i en tid, hvor vi i stigende grad mangler arbejdskraft, mener hun. Det er også spild af talent:
- Set med økonombriller er det et kæmpe ressourcespild, hvis ikke vi sørger for, at vi i et lille land som Danmark udnytter den talentmasse, vi har, på den bedst mulige måde, siger Gitte Aabo, der desuden påpeger, at hun ser diversitet som ""en grundsten i at drive succesfulde virksomheder"".
Den erfarne topchef mener, at der er flere grunde til, at der oftest bliver peget på en mand, når det kommer til at ansætte en ny direktør eller udpege en ny bestyrelsesformand.
Forudindtagethed spiller en stor rolle:
- Når man udpeger til topposter, så er det første, man kigger på, selvfølgelig kompetencerne. Dernæst kigger man på, hvem man kender og føler sig tryg ved. 
Gitte Aabo er ikke i tvivl om, at der er masser af kvinder med de rette egenskaber. Men med en betydelig overvægt af mænd i bestyrelserne og på direktionsgangene er en kvindelig kandidat til en toppost ikke det traditionelle valg. 
- Det kræver helt klart mere mod at vælge det utraditionelle. Det tænkte jeg selv på, da jeg blev udnævnt til koncernchef (i Leo Pharma, red.) i 2008. Det var en modig bestyrelse, der gjorde det, siger Gitte Aabo. 
Ifølge hende kan bestyrelser hurtigt udsætte sig selv for mere kritik, hvis det utraditionelle valg viser sig at være en udfordring. 
Dansk erhvervsliv har de senere år arbejdet målrettet for at sikre bedre kønsbalance. 
Desuden skal børsnoterede virksomheder inden 2026 leve op til et EU-direktiv, som fastsætter, at der fremover skal være 40 procent af det underrepræsenterede køn i bestyrelser – eller 33 procent i både direktionen og bestyrelsen.
Gitte Aabo er imidlertid bange for, at det ikke er nok. 
Hun har gennem det meste af sin karriere været imod kvoter. I dag tror hun, at kvoter kan være løsningen i en periode, hvis erhvervslivet for alvor skal rykke på diversitet. 
- Jeg vil gerne tro, at jeg har fået de job, jeg har, på grund af kompetencer, ikke på grund af mit køn eller på trods af mit køn, men når det går så utrolig langsomt i Danmark, er der nødt til at ske noget. Her kan kvoter være det rigtige værktøj i en overgangsperiode for at gennemtvinge en forandring, siger hun. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-10-23
https://nyheder.tv2.dk/politik/2023-08-31-alex-v-fastholder-ultimatum-nogle-gange-skal-man-staa-fast,"Der er en tidsel i regeringens skatteplan, mener LA, som vil have den helt væk for at indgå i aftale.
De politiske modstandere har de seneste dage muntret sig over, hvordan LA-leder Alex Vanopslagh, mener de, er kravet op i det træ, som forgængeren Anders Samuelsen længe sad i for at få ultimative skattekrav igennem.
Drilleriet til trods fastholder Vanopslagh torsdag på Liberal Alliances sommergruppemøde, at partiet nægter at indgå en aftale om skat, hvis ikke regeringen skrotter den planlagte toptopskat.
- Prøv at hør: Politik handler jo ikke kun om hele tiden at gå på kompromis og rykke tingene lidt i den ene retning og i den anden. Politik handler også om nogle gange at rykke holdninger og stå ved det, man står for.
- Når det kommer til at skulle gå på kompromis på noget af det fundamentale værdigrundlag, man står på, så er jeg ikke så pragmatisk, siger Vanopslagh. 
Liberal Alliance er imod regeringens forslag om en skat, populært kaldet en toptopskat, hvor indtjening på over 2,5 millioner kroner beskattes med fem procentpoint. 
Vanopslagh omtaler toptopskatten som en ""strafskaf"" og en ""millionærskat"". Den er ifølge LA-formanden en ""de facto særskat på C25-direktører"".
- Er regeringen villig til at tage toptopskatten ud, så kan vi skrive under på resten. Så kan vi lave en aftale i morgen, siger Vanopslagh. 
Liberal Alliance har ifølge Vanopslagh i sinde at møde op til forhandlinger om skat, hvis partiet ellers bliver inviteret. 
- Vi glæder os til, at regeringen indbyder til forhandlingerne, og vi kommer til at møde konstruktivt op. Vi er med på at sænke skatterne, men vi savner argumentet for, at det også skal involvere en ny millionærskat, siger han. 
Regeringen har ikke indbudt til forhandlinger om en skattereform endnu. 
Men de tre regeringspartier har i forbindelse med præsentationen af deres regeringsgrundlag i december 2022 fremlagt flere af de centrale udspil til en reform. De fleste penge skal bruges på at lette skatten i bunden. 
De tre regeringspartier har den seneste måned lagt op til, at der kommer yderligere skattelettelser. 
I 2017 krævede Anders Samuelsen lettelser af topskatten, hvis LA skulle stemme for finansloven. Han var på det tidspunkt politik leder for Liberal Alliance, som sad i regering med Venstre og De Konservative. 
Støttepartiet DF afviste topskattelettelser fuldstændigt. Det endte med, at Samuelsen måtte meddele, at LA alligevel ville stemme for finansloven i december 2019 efter i lang tid at have fastholdt partiets ultimative position. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-08-31
https://nyheder.tv2.dk/business/2023-08-30-oersted-aktien-falder-dramatisk,"Det største fald nogensinde på en enkelt handelsdag ramte onsdag Ørsted efter dårligt nyt om havvindprojekter.
Dårlige nyheder fra USA har onsdag sendt energiselskabets Ørsted ud i en enorm nedtur på børsen.
I alt blev knap en fjerdedel barberet af Ørsted-aktiens værdi. Mere præcist faldt værdien af aktien med 24,8 procent til 420,90 kroner.
Det står klart efter børslukning klokken 17.
Ifølge erhvervsmediet MarketWire er der tale om selskabets største kursfald nogensinde.
Ørsteds situation viser, at det ikke er alle ”grønne virksomheder”, der dufter af guld
Nedturen kommer, efter at selskabet sent tirsdag aften besluttede at nedskrive værdien af tre amerikanske havvindprojekter med fem milliarder kroner. Årsagen er forsinkelser og højere materialepriser.
TV 2s erhvervskommentator, Ole Krohn, kalder det ""en kæmpe økonomisk lussing"", som får investorerne på aktiemarkedet til at flygte. En del af årsagen skal findes i, at selskabet holder døren åben for yderligere afskrivninger.
- Det store fald i dag skyldes usikkerhed omkring, hvor store nedskrivningerne bliver, for Ørsted kan blive ramt yderligere, hvis der er mere, der går galt. Den usikkerhed kan investorerne ikke lide, og derfor er der hårde lussinger til Ørsted.
Det kan blandt andet ske, hvis forhandlingerne om en amerikansk skatterabat ikke får det ventede udfald, og hvis renten ikke snart begynder at falde igen.
De samlede nedskrivninger kan ende på 16 milliarder kroner.
Investeringsøkonom Per Hansen skrev tidligere onsdag, at kursreaktionen ""er harks og barsk"".
- Investorerne river plastret af og frygter for profitabiliteten af fremtidige investeringer.
Ørsted-nedturen, som havde rod i havvindprojekterne, var med til at skabe en generelt dårlig dag på børsen.
C25-indekset faldt samlet med 2,4 procent, og også hos vindmølleproducenten Vestas skabte det uro og et fald på 5,3 procent.
- Ørsteds situation viser, at det ikke er alle ”grønne virksomheder”, der dufter af guld. Vestas har også haft store problemer med underskud flere kvartaler i træk på grund af den høje inflation og høje renter, siger Ole Krohn.
Ørsted, der har den danske stat som majoritetsejer, arbejder med forskellige områder.
Ud over at selskabet udvikler, opfører og driver blandt andet hav- og landvindmølleparker, leverer Ørsted energiprodukter til sine kunder.
Ørsted hed tidligere Dong Energy, men skiftede navn i 2017.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-08-30
https://nyheder.tv2.dk/business/2023-07-07-coloplast-vil-koebe-islandsk-selskab-for-op-til-89-milliarder,"Coloplast vil købe Kerecis for op til 8,9 milliarder kroner. Det skal styrke Coloplasts sårplejeforretning.
Medicinalselskabet Coloplast vil købe den islandske sårplejevirksomhed Kerecis for op til 8,9 milliarder kroner. 
Det oplyser Coloplast i en selskabsmeddelelse.
Den indledende købssum lyder på 8,2 milliarder kroner, som betales kontant, når handlen går igennem. Beløbet kan vokse til 8,9 milliarder kroner.
Handlen skal styrke Coloplasts position på markedet for sårpleje. Her arbejder det islandske selskab med at bruge fiskeskind til at hele sår på mennesker.
Coloplast opjusterer samtidig sine langsigtede forventninger til den organiske vækst i omsætningen til 8-10 procent. Det er et procentpoint mere end tidligere.
Opkøbet er afhængig af nødvendige godkendelser fra myndigheder. Den er desuden afhængig af, at mindst 90 procent af aktionærerne i Kerecis godkender det.
På nuværende tidspunkt har 77 procent af det islandske selskabs aktionærer forpligtet sig til at sælge deres aktier til Coloplast. Det fremgår af meddelelsen.
Coloplast forventer, at handlen kan gennemføres i fjerde kvartal af regnskabsåret 2022/23.
Coloplast producerer blandt andet produkter til sårpleje og stomi- og inkontinenspatienter. Selskabet er en del af det danske C25-indeks, der inkluderer de 25 mest handlede aktier i Danmark.
Det danske selskab vil finansiere milliardhandlen ved at forhøje aktiekapitalen. Det betyder i praksis, at selskabet vil udstede nye aktier og på den måde få penge i kassen.
Omkring klokken 9.30 ligger Coloplast i bunden af C25-indekset. Selskabet ligger til et fald på omkring 4,5 procent.
Kerecis har en godkendelse hos de amerikanske sundhedsmyndigheder (FDA) til at producere produkter inden for sårbehandling baseret på fiskeskind.
Selskabet blev stiftet i Island i slutningen af 00'erne og har siden udvidet sine aktiviteter i især USA.
I regnskabsåret 2021/22 havde Kerecis en omsætning på 510 millioner kroner og endte uden underskud. Det skriver Coloplast.
Kerecis' teknologi med at bruge fiskeskind til sårheling er ifølge Coloplast allerede blevet anvendt i behandlingen af titusinder af mennesker.
- Grundet minimal bearbejdning af fiskeskindet bevarer fiskeskindet sin lighed med menneskehud, hvorved der opnås en forbedret sårheling, skriver Coloplast.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-07-07
https://nyheder.tv2.dk/business/2023-06-30-dansker-bliver-topchef-i-heathrow,"Thomas Woldbye bliver direktør for en af Europas største lufthavne. Københavns Lufthavne skal finde afløser.
Københavns Lufthavne skal på jagt efter en ny topchef. Administrerende direktør Thomas Woldbye har afleveret sin opsigelse og stopper 30. september.
Det oplyser selskabet, der står bag Københavns Lufthavn og Roskilde Lufthavn, fredag.
Woldbye skifter i stedet til et job som administrerende direktør for den britiske lufthavn Heathrow, der ligger i London.
Heathrow er en af Europas absolut største lufthavne. I 2022 havde lufthavnen 61,6 millioner passagerer.
Til sammenligning var der 22,1 millioner passagerer gennem Københavns Lufthavn sidste år.
Med Woldbyes afgang går bestyrelsen i Københavns Lufthavne på jagt efter en afløser.
Stillingen som administrerende direktør i Københavns Lufthavne gav i 2022 Thomas Woldbye en løn på 12,3 millioner kroner inklusive bonusser. 
Det svarer til nogle af de mindste selskaber i det toneangivende danske aktieindeks C25.
Til sammenligning fik Heathrows daværende direktør John Holland-Kaye 5,25 millioner pund i vederlag sidste år. Det svarer til cirka 45 millioner kroner.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-06-30
https://nyheder.tv2.dk/business/2023-05-08-flere-i-danmarks-stoerste-virksomheder-bruger-whistleblowerordninger-men-det-er-ikke-udelukkende-godt-mener-ekspert,"Whistleblowerordningen giver virksomhederne mulighed for at tage luppen frem og rette op, men der er også indbygget et paradoks, mener eksperter.
Grænseoverskridende adfærd, svindel eller sexchikane.
Der kan være mange årsager til at gøre brug af sin arbejdsplads' whistleblowerordning.
De sidste to år er der sket en stor stigning i netop antallet af indberetninger til whistleblowerordninger. Det viser en undersøgelse fra konsulentvirksomheden PWC.
Hvad sker der, hvis folk finder ud af, hvem de er?
I 2020 havde de 24 største børsnoterede virksomheder 1255 indberetninger til en whistleblowerordning, mens tallet i 2022 var steget til 2367.
Selvom ordningen skal sikre, at det er både nemt og sikkert at indberette lovovertrædelser, mener forsker i krænkelser på arbejdspladsen Mille Mortensen ikke, at det er udelukkende positivt.
- Det her skal jo helst kun fungere som en nødberedskabsplan, understreger hun over for TV 2. 
I 2019 vedtog EU en række regler om whistleblowere. Det skete efter adskillige skandaler om blandt andet hvidvask og svindel i de europæiske lande.
To år efter fulgte Danmark trop, og reglerne blev omfattet i det danske retssystem.
Virksomheder med 250 eller flere ansatte skal dermed i dag have en whistleblowerordning. Loven sikrer, at der er tavshedspligt for de mennesker, der kender til selve indberetningen og whistleblowerens identitet.
Samtidig beskytter den også whistlebloweren imod for eksempel trusler eller afskedigelse, fordi man har valgt at stå frem.
De fleste sager bliver i virksomhederne fanget af  ”det almindelige system” i HR-afdelingerne, lyder det fra Rikke Søgaard Berth, der er partner hos Horten advokatfirma.
- Vi har et virkelig godt HR-system i Danmark i rigtig mange virksomheder, siger hun.
Men i andre tilfælde kræver det mod at stille sig frem med navn. Og i de sager er anonyme indberetninger i form af whistleblowerordninger alternativet.
Siden 2012 har servicevirksomheden ISS haft en whistleblowerordning.
Hos virksomheden steg antallet af indberetninger på to år fra 299 til 366.
Christian Lauritsen, der er HR-direktør hos ISS, ser positivt på de stigende indberetninger.
- Det er vigtigt for os som virksomhed og medarbejderne at have den mulighed, siger Christian Lauritsen om whistleblowerordningerne.
Han fortæller, at det formentlig hænger sammen med en større opmærksomhed, der de seneste år har været på grænseoverskridende adfærd i samfundet.
Advokat Rikke Søgaard Berth ser da også en sammenhæng mellem, at flere whistleblowerordninger og bedre kommunikation omkring dem resulterer i de mange flere indberetninger.
Rikke Søgaard Berth oplever, at hendes virksomhedskunder er glade for at få flere indberetninger.
- Det giver dem mulighed for at tage luppen frem og sige ”her er noget, vi kan blive klogere på”, siger hun.
Dermed kan indberetningerne give vigtig viden videre til ledelsen om ting, der kan ændres og skal forbedres.
For to uger siden meddelte virksomheden Demant for eksempel, at tre ledere blev fyret.
Det skete på baggrund af netop en whistleblowerhenvendelse, der satte en intern undersøgelse i gang i virksomheden.
- Konklusionen blev, at vi ikke i tilstrækkelig grad har set en tryg og sund arbejdskultur, siger Søren Nielsen, der er administrerende direktør hos Demant til TV 2.
Mille Mortensen, der forsker i krænkelser på arbejdspladser, mener dog ikke nødvendigvis, at de flere whistleblowerindberetninger er udelukkende godt.
- Hvis målet er, at vi skal have mange anonyme henvendelser, så kan det potentielt skabe større problemer, siger hun. 
Whistleblower skal være en nødplan
Ifølge hende får virksomhederne travlt, hvis de skal håndtere alle de anonyme henvendelser. Samtidig kan anonyme henvendelser i whistleblowerordningerne være svære at handle på.
- Der er indbygget et paradoks. Selvom man ikke nævner navne, kan man risikere, at hvis man er for detaljeret i sin beskrivelse i sagerne, så ryger anonymiteten, siger Mille Mortensen.
Rikke Søgaard Berth fortæller da også, at der er meget på spil hos dem, der indberetter.
- De betvivler, om det nu også er rigtigt dét, de har set. Hvad sker der, hvis folk finder ud af, hvem de er, siger hun.
Det kan føles som at starte en snebold, der ruller, og på forhånd kan det være svært at regne ud, hvor stor snebolden bliver, siger advokaten.
Derfor kan det for mange kræve stor overvindelse at indberette til en whistleblowerordning.
Mille Mortensen understreger, at det er nødvendigt, at virksomhederne ikke kun ser de flere indberetninger som noget positivt, men i stedet også går forebyggelsesmæssigt til værks.
- Whistleblower skal være en nødplan. Ligesom hvis et hus bryder i brand. Du skal gøre et kæmpe arbejde forinden for ikke at nå dertil, siger Mille Mortensen.
Whistleblowerordningen udvides til december, så virksomheder med ned til 50 medarbejdere fremadrettet er omfattet af loven.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-05-08
https://nyheder.tv2.dk/2023-03-30-nyhedsoverblik,"Her giver vi dig dagens nyheder i kort form. Vi opdaterer hele tiden, hele dagen. 
Mexicansk politi har anholdt fem personer for deres påståede rolle i en brand på et detentionscenter for migranter, hvor 39 personer mistede livet. Det oplyser mexicanske myndigheder torsdag ifølge nyhedsbureauet Reuters.
En storjury stemmer for at rejse tiltale mod tidligere præsident Donald Trump i sagen om den tidligere pornostjerne Stormy Daniels. Det skriver CNN og New York Times på baggrund af anonyme kilder. 
Tyrkiets parlament godkender Finlands NATO-medlemskab. Det skriver Reuters. 
440 syrere har siden 2019 taget imod tilbuddet om økonomisk støtte for at rejse fra Danmark hjem til Syrien. Sidste år fortrød 50 af dem. I de foregående tre år var det årligt 32, der fortrød hjemrejsen. Det skriver Kristeligt Dagblad.
Torsdag aften blev det første 'EchoPrisen'-show afholdt. Her blev uddelt otte priser og et legat på 100.000 kroner. Se vinderne her. 
E-boks oplever fortsat tekniske problemer, der gør, at man ikke kan logge på, hverken via hjemmeside eller app. Problemerne har stået på i flere timer nu. På hjemmesiden oplyser e-boks, at der arbejdes på at fikse fejlen hurtigst muligt. 
Mindst 13 personer er døde, efter de faldt ned i en brønd, da gulvet kollapsede i et tempel i Indien. Det skriver The Guardian. Flere blev reddet op fra brønden af redningsarbejdere. Det vides endnu ikke, hvad der fik gulvet til at styrte sammen. 
Pave Frans har torsdag oplevet en ""markant forbedring"" i helbredet, efter han har fået antibiotika-behandling for bronkitis. Han er fortsat indlagt, men bliver formentlig udskrevet inden for de næste par dage, lyder det i en officiel erklæring, skriver Reuters. 
Norsk politi har beslagslagt cirka 800 kilo kokain i Oslo. De er den største mængde kokain fundet på en gang i Norge, skriver mediet VG. Der er endnu ingen anholdt i sagen. 
Et bredt flertal i Folketinget indgår en ny arbejdsmiljøaftale med en rekordstor bevilling på 1,3 milliarder kroner over fire år. Det fremgår af en pressemeddelse fra Beskæftigelsesministeriet. Aftalen skal blandt andet styrke indsatsen mod social dunping og sikre færre arbejdsulykker. 
E-boks oplever i øjeblikket tekniske problemer, som kan medføre, at du ikke kan logge på. Det skriver e-boks på sin hjemmeside. Det er både hjemmeside og app, der er problemer med. E-boks beklager og arbejder på at løse problemet. 
Den Internationale Domstol har torsdag afvist Irans krav om at få adgang til knap to milliarder dollars, som USA har indefrosset. Det skriver nyhedsbureauet AFP. Domstolen har samtidig afgjort, at USA ulovligt har indefrosset andre midler.
Et flertal af aktionærerne i ingrediensvirksomheden Chr. Hansen har torsdag eftermiddag stemt for, at selskabet fusioneres med Novozymes. Det skriver Finans.dk. Tidligere torsdag stemte aktionærerne i Novozymes også for sammenlægningen. Begge selskaber er en del af C25-indekset. 
En række fejl foretaget af canadisk politi var med til at forværre situationen under et masseskyderi i Canada i 2020. Det er konklusionen i en rapport offentliggjort torsdag, skriver flere medier, herunder The Guardian. Skyderiet kostede 22 mennesker livet og er det værste i Canadas historie. 
Syd- og Sønderjyllands Politi har identificeret to drenge, der 23. marts forårsagede en lukning af butikscenteret Borgen Shopping i Sønderborg. De to drenge løb rundt med legetøjsrevolvere. Den ene dreng på 15 år er sigtet for overtrædelse af ordensbekendtgørelsen, skriver Syd- og Sønderjyllands Politi i en pressemeddelse. 
Skatteminister Jeppe Bruus (S) er klar til at se på, hvad man kan gøre for at undgå, at enorme bonusser bliver udbetalt til såkaldte mellemhandlere i elbranchen. Det siger han torsdag i Folketingssalen. Meldingen kommer, efter det er kommet frem, at to ledende medarbejdere i det andelsejede Energi Danmark har optjent bonusser på samlet 550 millioner. 
For to år siden fik politiet mulighed for at beslaglægge og bortauktionere køretøjer brugt til vanvidskørsel. Nye tal fra Rigspolitiet viser, at 1902 biler er blevet beslaglagt i perioden. Det skriver Justitsministeriet i en pressemeddelelse. 
Smitten med coronavirus fortsætter med at stige. Mest markant er stigningen på landets plejehjem, hvor antallet af bekræftede tilfælde er steget til 51 sammenlignet med 29 ugen forinden. Det viser den seneste tendensrapport fra Statens Serum Insitut. 
Statsminister Mette Frederiksen (S) tager fredag imod den østrigske kansler Karl Nehammer, når han besøger Danmark. Mødet tager afsæt i de europæiske migrationsudfordringer. Det skriver Statsministeriet i en pressemeddelelse. 
En 25-årig mand fra Roskilde er blevet idømt et års fængsel for grooming af 15 mindreårige piger på det sociale medie Snapchat. Det skriver Midt- og Vestsjællands Anklagere på Twitter. Grooming beskriver en proces, hvor en krænker opbygger en relation til et barn med henblik på at få barnet til at indgå i aktiviter, der tilfredsstiller krænkeren. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-03-30
https://nyheder.tv2.dk/business/2023-03-16-credit-suisse-faar-tilsagn-om-laan-paa-380-milliarder-kroner,"Den schweiziske storbanks krise har sendt rystelser gennem de internationale finansmarkeder.
Den schweiziske storbank Credit Suisse har fået en økonomisk livline af de helt store.
Natten til torsdag har banken meddelt, at den har fået et tilsagn om et lån på op mod 50 milliarder schweiziske franc af den schweiziske centralbank SNB. Beløbet svarer til 380 milliarder danske kroner.
Det oplyser Credit Suisse i en pressemeddelelse.
Den schweiziske nationalbank skriver i en udtalelse ifølge nyhedsbureauet AFP:
- Credit Suisse opfylder kravene for kapital og likviditet for systemisk vigtige banker. Hvis den skulle få brug for det, vil SNB stille likviditet til rådighed til Credit Suisse, lyder det i erklæringen, som har afværget de mest alarmerende katastrofemeldinger for det 167 år gamle finansieringsinstitut.
Jo mere vi gør dette, jo mere afstumper vi pengepolitikken, jo mere må vi leve med højere inflation
Credit Suisse er kommet i krise, efter at kunderne i stor omfang er flygtet og dermed har efterladt banken i enorme likviditetsproblemer.
Onsdag mistede Credit Suisse næsten en fjerdedel af sin værdi.
I løbet af dagen blev handel med bankaktien flere gange stoppet, fordi kursen faldt brat på kort tid.
Det kom som en reaktion på, at banken tirsdag offentliggjorde sit årsregnskab for 2022.
Her oplyste Credit Suisse, at kunder havde forladt banken og trukket 120 milliarder dollar med sig i sidste kvartal af sidste år.
De blodrøde regnskabstal fik storaktionæren Saudi National Bank til at meddele, at man ikke ville lægge flere penge i banken.
Den storstilede og økonomisk svimlende redningsaktion for den ellers velrenommerede storbank bliver mødt med en blanding af lettelse og bekymring i den internationale bankverden.
Damien Boey, der er cheføkonom hos Barrenjoey i Sydney, har visse forbehold over for Credit Suisse-livlinen.
- Det hjælper. Det fjerner en umiddelbar risiko. Men det konfronterer os med et andet valg. Jo mere vi gør dette, jo mere afstumper vi pengepolitikken, jo mere må vi leve med højere inflation – og hvad vil det være?, spørger han ifølge Reuters.
De dybe panderynker i forbindelse med Credit Suisses problemer føjer sig ind i historien om et andet stort kollaps i den internationale banksektor.
I sidste uge var det amerikanske Silicon Valley Bank og Signature Bank, som krakkede.
Usikkerheden omkring Credit Suisse har også påvirket andre bankaktier i hele Europa.
I Danmark faldt Danske Bank-aktien 5,8 procent, mens både Jyske Bank og Nordea faldt mere end 6 procent.
Samlet set faldt hele det danske eliteindeks, C25, knap 2 procent i løbet af onsdag.
På den tyske børs i Frankfurt faldt kursen på bankerne Commerzbank og Deutsche Bank henholdsvis 8,7 og 9,3 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-03-16
https://nyheder.tv2.dk/business/2023-03-15-nationalbank-klar-til-at-redde-storbank-efter-dramatisk-fald,"Credit Suisse har ifølge nationalbank tilstrækkelig likviditet på nuværende tidspunkt. Men hjælpen står klar.
Den schweiziske nationalbank (SNB) er klar til at stille likviditet til rådighed til Credit Suisse, hvis det skulle blive nødvendigt.
Det oplyser nationalbanken i en udtalelse ifølge nyhedsbureauet AFP.
- Credit Suisse opfylder kravene for kapital og likviditet for systemisk vigtige banker. Hvis den skulle få brug for det, vil SNB stille likviditet til rådighed til Credit Suisse, lyder det i udtalelsen.
Den schweiziske nationalbank siger dog samtidig, at Credit Suisses nuværende kapital- og likviditetsniveau er tilstrækkeligt.
Meldingen fra den schweiziske nationalbank kommer få timer efter, Credit Suisse onsdag mistede næsten en fjerdedel af sin værdi. I løbet af dagen blev handel med bankaktien flere gange stoppet, fordi kursen faldt brat på kort tid.
Det er sket, efter at banken tirsdag offentliggjorde sit årsregnskab for 2022.
Her oplyste Credit Suisse, at kunder havde forladt banken og trukket 120 milliarder dollar med sig i sidste kvartal af sidste år.
Kursfaldet accelererede tilsyneladende, efter at den største aktionær i banken, Saudi National Bank, fortalte internationale erhvervsmedier, at den ikke vil lægge flere penge i banken.
Usikkerheden omkring Credit Suisse har også påvirket andre bankaktier i hele Europa.
I Danmark faldt Danske Bank-aktien 5,8 procent, mens både Jyske Bank og Nordea faldt mere end seks procent.
Samlet set faldt hele det danske eliteindeks, C25, knap to procent i løbet af onsdag.
På den tyske børs i Frankfurt faldt kursen på bankerne Commerzbank og Deutsche Bank henholdsvis 8,7 og 9,3 procent.
De franske banker BNP Paribas og SocGen faldt begge mere end ti procent.
Også flere europæiske valutaer heriblandt euro, pund og schweizerfranc er faldet i kurs over for dollaren.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-03-15
https://nyheder.tv2.dk/2023-03-13-flere-i-kritisk-tilstand-efter-bil-paakoerer-folkemaengde-i-quebec,"Denne blog opdateres ikke længere.
Vi giver dig dagens nyheder, mens de sker. Du kan tippe TV 2s journalist her.
En firhjulstrækker har påkørt en større gruppe fodgængere i en lille landsby Amqui med 6000 indbyggere i den canadiske procins Quebec, og mindst seks er blevet sendt på hospitalet. Det skriver CBS News. Mediet citerer en lokalpolitiker for at sige, at der er dødsfald, og at børn er blandt de påkørte fodgængere. En mand er anholdt, men politiet har endnu ikke klarlagt et motiv for påkørslen. 
Den republikanske leder i Senatet i USA, Mitch McConnell, er blevet udskrevet fra hospitalet og skal nu i genoptræning, efter at han led et fald i sidste uge. Han har desuden fået et brud på ribenene. Det oplyser hans kontor ifølge nyhedsbureauet Reuters. 
Franske Caesar-artillerisystemer er mandag aften ankommet til Oksbøl Kaserne for at deltage i ""den største artilleriøvelse på dansk jord i 30 år"". Det oplyser Forsvaret i et opslag på Twitter.
Lige nu ankommer fransk Caesar-artilleri fra @armeedeterre med tog til Oksbøl Kaserne for at deltage i den største artilleriøvelse på dansk jord i 30 år, #DynamicFront23. Læs mere om øvelsen: https://t.co/e9ysfzl6JB #dkforsvar #StrongerTogether pic.twitter.com/PlnweN2emu
Den store efterspørgsel efter private lejeboliger lokker store ejendomsselskaber til Region Hovedstaden. Der er nemlig hurtige penge at tjene på at bygge nye ejendomme og leje dem ud. Men det er ikke altid, at byggerierne overholder loven. I Vallensbæk er et svensk ejendomsselskab for nylig blevet anmeldt til politiet, fordi de lod lejerne flytte ind i et ufærdigt byggeri, skriver TV 2 Kosmopol.
Der er blevet varslet voldsomt uvejr i de nordlige områder af delstaten New York, og derfor har guvernør Kathy Hochul erklæret nødretstilstand og indsat nationalgarden i området. Det oplyser hendes kontor i en pressemeddelelse. Der er prognoser om op mod næsten et meter sne i nogle områder i New York. 
Den mexicanske præsident siger på et pressemøde mandag, at nabolandet USA er mindre sikkert end Mexico. Kommentaren fra præsidenten anses som kontroversielle, fordi det kun er få uger siden, at flere amerikanske statsborgere blev kidnappet og henrettet i Mexico. 
I den amerikanske delstat Texas har en treårig pige skudt og dræbt sin søster på fire år i deres fælles hjem, mens der foruden de to piger var fem voksne til stede. Pigerne legede i et soveværelse, da tragedien indtraf. Alle fem voksne var overbevist om, at en af de andre holdt øje med pigerne. Politiet har endnu ikke taget stilling til, om der skal rejses sigtelse i sagen, skriver The Guardian.  
75.000 ansatte i hotel- og restaurantbranchen får lønstigning på 4,5 kroner i timen i 2023 og 2024 med ny overenskomst. Det skriver parterne i en pressemeddelelse.
Hovedstadens beredskab og Københavns politi har afspærret et område ved Carlsberg Byen på Vesterbro i København og blandt andet lukket den lokale Føtex, efter at vinden har blæst nogle større metalbokse løs. Beredskabet arbejder på at få sikret området, oplyser TV 2s reporter på stedet.
Der er mandag cirka 17.15 sket en uventet strømafbrydelse på elnettet i store dele af Kolding. Trefor Elnet er ved at finde en årsag til afbrydelsen og forventer, at der er strøm igen klokken 19.30 på nogle adresser, mens andre steder først forventes at have strøm igen 20.30. I alt 4271 kunder har strømafbrud, skriver TV SYD.
Truslen om at nedlægge arbejdet i forbindelse med forligsforhandlinger om det private arbejdsmarked bliver ikke en realitet lige nu. Forligsmændene har udskudt konflikten med to uger. Det oplyser Forligsinstitutionen på deres hjemmeside. 
Præsident Joe Bidens administration har godkendt et kontroversielt olieboringsprojekt i Alaska trods protester fra blandt andre klima- og miljøforkæmpere. Det skriver nyhedsbureauet AFP. Det er olieselskabet ConocoPhilips, der har fået tilladelse til at bore efter olie tre steder i det nordlige Alaska.
De mekanismer, der har sendt den kriseramte Silicon Valley Bank til tælling, er ikke umiddelbart en trussel for finanssektoren i Danmark. Det vurderer Nationalbanken ifølge FinansWatch. Nationalbanken forklarer, at kravene til finanssektoren blev skærpet efter finanskrisen for omkring 15 år siden. De skærpede krav til danske banker er med til at skærme dem for de risici, som endte med at koste den amerikanske bank livet, lyder det.
Det danske aktiemarked lukkede mandag rødt, efter at nervøsitet spredte sig på grund af bankkrakket på den amerikanske bank Silicon Valley Bank. Værst gik det for bankaktierne, hvor eksempelvis Danske Bank taber 6,88 procent, og Jyske Bank taber 5,93 procent. 20 ud af 25 aktier i det danske eliteindeks endte rødt. Det danske eliteindeks C25 tabte 1,6 procent og endte i 1719,437.
Lussinger og slag med bælte var gennem en årrække afstraffelsen for manglende koranlæsning. Sådan lyder det mandag i Retten i Odense. Her afgiver en 17-årig pige forklaring i retssagen mod sin egen far, der er tiltalt for at have sendt to af pigens søskende på genopdragelse i Afrika.
To piger udløste søndag eftermiddag en politiaktion i Korsør. Flere bekymrede bilister kontaktede nemlig politiet og fortalte, at pigerne gik i midterrabatten på motorvejen. Det oplyser Sydsjællands og Lolland-Falsters Politi ifølge TV ØST. Politiet ønsker mandag ikke at sætte alder på pigerne, der dog i døgnrapporten beskrives som ""to små børn"".
En mand fra Nordjylland blev lørdag morgen taget af politiet bag rattet med en promille på 2,52. Det skriver Nordjyllands Politi i sin døgnrapport mandag. Manden blev anholdt og sigtet for spirituskørsel, ligesom hans bil blev konfiskeret for vanvidskørsel. 
Flere specialbutikker i landet har solgt ABC Jelly-slik med kvælningsfare. Det oplyser Fødevarestyrelsen på deres hjemmeside. Advarslen kom først fredag 10. marts, men mandag har styrelsen opdateret listen med flere butikker og produktstørrelser, som altså også er omfattet af advarslen. Der er tale om ABC Jelly-slik. Se listen her. 
Det ser for alvor ud til at have sendt rystelser gennem den amerikanske banksektor, at den kriseramte Silicon Valley Bank krakkede i sidste uge. Flere amerikanske banker er således i frit fald på børsen mandag eftermiddag dansk tid. Aktien i First Republic Bank, der holder til i den amerikanske delstat Californien, falder med næsten 75 procent kort efter børsåbning i USA.
Babysam A/S er blevet idømt en bøde på 100.000 kroner for overtrædelse af lov om markedsføring. Det oplyser Retten i Glostrup. Sagen er blevet ført i retten af Forbrugerombudsmanden og handler om aktiviteter tilbage i 2019.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-03-13
https://nyheder.tv2.dk/business/2023-03-13-nationalbanken-udtaler-sig-om-danske-risici-efter-amerikansk-bankkrak,"Skærpede krav efter finanskrisen skærmer danske banker for de risici, som har ført til amerikansk bankkrak.
De mekanismer, der har sendt den kriseramte Silicon Valley Bank til tælling, er ikke umiddelbart en trussel for finanssektoren i Danmark.
Det vurderer Nationalbanken ifølge FinansWatch.
- Vi vurderer ikke, at der er tegn på, at Silicon Valley Banks konkurs eller de forhold, der ledte til den, udfordrer den finansielle stabilitet i Danmark, skriver Nationalbanken i en mail til mediet.
- Men vi følger naturligvis situationen tæt.
Fredag i sidste uge blev den amerikanske bank beordret lukket af myndighederne i Californien, hvor den hører til.
Baggrunden for bankens problemer var, at en stor del af dens kunder ville have deres penge udbetalt.
Det tvang banken til at sælge ud af obligationer for at skaffe kapital til at imødekomme kundernes ønske. Det kostede Silicon Valley Bank et markant tab.
Banken lukkede fredag, men er mandag åbnet under føderal kontrol.
Det kaldes for det mest markante bankkrak siden finanskrisen i 2008.
Ifølge FinansWatch har Silicon Valley Bank en størrelse, der cirka svarer til Danske Bank herhjemme. Det er den 16. største bank i USA.
Nationalbanken forklarer, at kravene til finanssektoren blev skærpet efter finanskrisen for omkring 15 år siden.
De skærpede krav til danske banker er med til at skærme dem for de risici, som endte med at koste den amerikanske bank livet, lyder det.
De danske banker har dog ikke helt kunnet skærme sig for rystelserne på aktiemarkedet mandag.
Både Danske Bank og Jyske Bank endte som de store tabere i det danske eliteindeks C25. Bankerne tabte henholdsvis 6,9 og 5,9 procent i værdi.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-03-13
https://nyheder.tv2.dk/business/2023-03-13-amerikanske-banker-styrtbloeder-paa-boersen-efter-krak,"Myndigheder har stoppet handel med flere amerikanske bankaktier grundet store kursbevægelser, skriver Reuters.
Det ser for alvor ud til at have sendt rystelser gennem den amerikanske banksektor, at den kriseramte Silicon Valley Bank krakkede i sidste uge.
Flere amerikanske banker er således i frit fald på børsen mandag eftermiddag dansk tid.
Aktien i First Republic Bank, der holder til i den amerikanske delstat Californien, falder med næsten 75 procent kort efter børsåbning i USA.
Western Alliance Bancorporation falder med mere end 82 procent.
Al handel med bankaktierne er flere gange blevet stoppet mandag, fordi bevægelserne i kurserne har været for voldsomme. Det skriver nyhedsbureauet Reuters.
Det er dog muligt at handle dem igen.
Silicon Valley Bank blev fredag beordret lukket af finansmyndighederne i Californien.
Det tvang de amerikanske myndigheder til at træde til og overtage banken, der var kommet under et gevaldigt pres fra sine kunder. Kunderne ville have deres penge udbetalt.
Krisen ser desuden ud til at have sendt bølgeskvulp på tværs af Atlanten.
Det danske aktiemarked lukkede mandag klokken 17 rødt, efter at nervøsitet spredte sig på grund af det amerikanske bankkrak.
Ifølge Jacob Pedersen, aktieanalysechef i Sydbank, har nyheden om bankkrakket ødelagt den ellers optimistiske stemning, der har været på aktiemarkederne i flere måneder.
- Investorerne herhjemme og i Europa er nervøse for, at det her viser sig ikke bare at være en enlig svale. Men at der kan gemme sig ting under overfladen nogle steder i de finansielle systemer, sagde han tidligere mandag.
Værst gik det for bankaktierne, hvor eksempelvis Danske Bank taber 6,88 procent, og Jyske Bank taber 5,93 procent.
20 ud af 25 aktier i det danske eliteindeks endte rødt. Det danske eliteindeks C25 tabte 1,6 procent og endte i 1719,437.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-03-13
https://nyheder.tv2.dk/business/2023-01-07-2022-var-et-dyrt-aktieaar-alligevel-tror-mange-danskere-at-de-kan-slaa-markedet,"Når private aktionærer spekulerer i at købe og sælge enkeltaktier, er det ifølge professor som at ""smide penge ud ad vinduet"".
Danskerne er vilde med at investere i aktier, selvom det over en bred kam kostede dem store summer i 2022.
I en undersøgelse lavet af Dansk Aktionærforening svarer 78 procent af de adspurgte således, at de i 2022 har tabt penge på deres investeringer.
Hvis du køber privat, så køb og behold
Alligevel vil størstedelen investere igen i 2023.
Undersøgelsen viser nemlig også, at fire ud af fem tror, at de ser positivt på det kommende aktieår for C25-indekset.
Per Hansen, der er investeringsøkonom hos handelsplatformen Nordnet, mener, at danske investorer meget muligt kan se positive resultater i slutningen af 2023 og ind i 2024.
- Vi kommer fra nogle år, der har været rigtig gode. Tendensen er egentlig, at der er mange gode år, og så kommer der nogle få meget dårlige år, fortæller han og fortsætter:
- Derfor er et af mine råd også, at du skal investere langsigtet.
Selvom aktieeksperters bedste råd er at sprede sin risiko, er enkeltaktier de mest populære blandt Dansk Aktionærforenings medlemmer.
Over 90 procent svarer, at de overvejer at investere i enkeltaktier i 2023.
I 2022 har danskerne været begejstrede for især Novo Nordisk. Det viser listen over de aktier, Nordnets kunder har puttet flest penge i.
- Novo-aktien er sådan en, man bare har tillid til, siger Per Hansen.
På andenpladsen ligger A.P. Møller-Mærsk, derefter kommer Vestas, Bavarian Nordic og Danske Bank.
Af udenlandske selskaber er Tesla mest populær. Efterfølgerne er Teva, der indtil årsskiftet havde danske Kåre Schultz som topchef, Meta, Apple og Equinor.
- Vi har rigtig mange, der har investeret i Tesla i mange år, og som er fuldstændig stålsatte på, at Elon Musk nok skal klare sig godt, fortæller Per Hansen.
Selvom mange danskere investerer i enkeltaktier, skal man passe på, lyder det fra investeringsøkonomen.
Han forklarer, at de aktier, der kan give det største afkast, også er dem, der har størst risiko for at være en ""fuser"".
Professor i finansiering ved Copenhagen Business School (CBS) Michael Møller peger på, at hvis den enkelte private investor spekulerer i, hvornår aktierne stiger og falder, og hvornår det er bedst at sælge, så ”smider man penge ud af vinduet”.
- Hvis du køber privat, så køb og behold, lyder rådet fra Michael Møller.
I 2022 tabte det danske C25-indeks cirka 13 procent.
C25-indekset består af de 25 største aktier i Danmark, og indekset regnes for det klart vigtigste aktieindeks i Danmark.
Men det behøver ikke at gå så galt, hvis du tænker langsigtet og køber mange forskellige enkeltaktier, mener Michael Møller.
- Det vigtigste er at holde omkostningerne nede og få tilstrækkelig risikospredning.
Han forklarer, at hvis man bruger en investeringsforening, skal man gå efter en med lave omkostninger.
I Dansk Aktionærforenings undersøgelse har lidt over halvdelen af dem, der har tabt penge, angivet, at de har tabt mellem 10 og 20 procent af deres investerede penge.
For en femtedel er det dog gået noget mere ned ad bakke i løbet af året. Hver femte svarer, at deres investeringer har mistet mere end 20 procent af værdien.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-01-07
https://nyheder.tv2.dk/business/2023-01-03-2022-var-et-raedselsaar-for-aktiemarkedet-men-eksperter-spaar-bedre-tider,"Det generelle investeringsråd om at skyde med spredehagl, når du lægger dine penge i aktier, holder stadig.
Det har været et hårdt år for aktieinvestorer, men 2023 kan også meget vel byde på usikre tider, lyder meldingen fra aktieeksperter.
Efter flere ""rigtig gode"" år bliver det derfor nu endnu mere afgørende at tænke på kvalitet i aktierne, inden investeringen laves. Sådan lyder det fra flere aktiestrateger.
Vores oplevelse er ikke, at folk løber skrigende bort fra aktiemarkedet endnu
- Det har været en helt ny tid for de danske investorer. De skulle vænne sig til, at kriser er noget, der hører med, når man investerer, fortæller Mikael Bak, der er direktør i Dansk Aktionærforening.
Den høje inflation fik i 2022 centralbanker både i USA og Europa til at hæve renterne i et højt tempo.
Det fik aktierne til at tage store fald, og fremover bør man tænke sig grundigere om, når man investerer sine penge, lyder det fra aktiechefen i Formuepleje, Otto Friedrichsen.
- Altså selskaber, der kan levere kvalitet i indtjeningen, som har en stærk indtjeningsprofil, som har en stærk overskudsgrad, og som har en stærk forretningsmodel, siger han.
Set over hele 2022 mistede C25-virksomhederne omkring 13 procent af deres værdi, men på den første arbejdsdag i det nye år gik det allerede aktierne bedre. Her startede dagen ud med en stigning på 1,2 procent.
De første kvartaler af det nye år kommer dog ikke til at byde på meget bedre nyheder end aktieåret 2022, lyder meldingen fra Otto Friedrichsen.
Han forventer, at vi i første halvdel af 2023 vil opleve ”meget store udsving på aktiemarkedet”.
Centralbankernes bekæmpelse af inflation kombineret med lavere økonomisk vækst vil udfordre de indtjeningsforventninger, som markedet generelt har til aktiemarkedet. Og det kan få aktierne til at falde.
- Vi ser en risiko for, at aktiekurserne kommer til at svinge væsentligt mere end det, vi har set tidligere. Og det betyder jo også, at aktier i perioder kan stige, men pilen her i første halvår, mener vi stadigvæk, peger nedad, fortæller Otto Friedrichsen.
Danskerne kan dog i andet halvår se frem til lidt lysere tider. Her vil forventningerne være bedre tilpasset den aktuelle økonomiske situation med blandt andet højere renter og dermed give mulighed for højere aktiekurser, fortæller Otto Friedrichsen.
Uanset om danskerne vælger at investere mere eller mindre end de senere år, giver særligt danske virksomheder mulighed for gode investeringer, fortæller Otto Friedrichsen.
- Når vi kigger på de danske selskaber – også i forhold til 2022 – er rigtig mange danske selskaber heldigvis kendetegnet ved at have en stærk kvalitet og en stærk indtjeningsprofil, siger han.
Sådan lyder meldingen også fra Mikael Bak. Han understreger samtidig, at danskere bør investere deres penge i virksomheder, ”man på sigt tror på”.
Det kan eksempelvis være virksomheder i medicinalindustrien som Novo Nordisk, der for tiden klarer sig godt, siger direktøren i Dansk Aktionærforening:
- Man kan også lægge penge i forbrugsaktier, som stadigvæk vil blive brugt i krisetider. Så det der med at bruge sin sunde fornuft og se lidt på, hvilke selskaber man tror på, der både har nogle produkter, der er efterspørgsel på, men som også har en god ledelse, skal man heller ikke glemme.
Derudover lyder det generelle og tidløse råd om at sprede sine investeringer over forskellige sektorer, og det er danskerne overordnet set gode til, fortæller Mikael Bak:
- Vores oplevelse er ikke, at folk løber skrigende bort fra aktiemarkedet endnu.
Han slår dog også fast, at der er enkelte aktionærer, der har haft et sværere år – især dem, der har investeret i udenlandske techaktier.
I november 2022 satte C25-indekset bundrekord for året, da det lukkede i det laveste niveau siden november 2020.
Aktienedturen i 2022 har kostet danskerne 1500 milliarder kroner i deres pensionsopsparinger og aktieopsparinger.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2023-01-03
https://nyheder.tv2.dk/business/2022-12-30-hver-dansker-har-i-gennemsnit-tabt-300000-kroner-i-aar-viser-ny-beregning,"Alene danskernes pensionsopsparinger er skrumpet med 10 procent i gennemsnit i 2022, fortæller investeringsrådgiver.
2022 har været et ekstraordinært dyrt år.
Faktisk er danskernes formuer skrumpet med så meget, at det svarer til, at hver eneste dansker er blevet cirka 300.000 kroner fattigere siden nytår.
Det viser en ny og foreløbig beregning, som Arbejdernes Landsbank har lavet for TV 2.
Vi skal faktisk tilbage til finanskrisen for at finde tilsvarende fald
Tallene er behæftet med en vis usikkerhed, fordi flere dele af regnestykket kun går til og med tredje kvartal og dermed ikke inkluderer oktober, november og december.
Men alligevel tøver Jeppe Juul Borre, cheføkonom i Arbejdernes Landsbank, ikke med at kalde det ""temmelig slemt"".
- Det er fuldstændig vanvittige og svimlende beløb, som danskernes formuer er skrumpet med foreløbigt i 2022. Uanset hvad bliver det et enormt svært år, siger han.
Beregningen består af en håndfuld mindre dele såsom danskernes indskud i bankerne, værdien af vores boliger, investeringer og pensioner.
Det er særligt de to sidste, der har lidt store tab i 2022.
Da danskernes pension i høj grad er bundet op på aktiemarkedet, er der ikke som sådan noget ekstraordinært i, at begge kategorier bliver ramt samtidig – men det er til gengæld ualmindeligt, at aktiemarkederne dykker så meget, som det har været tilfældet det seneste år.
Med få handelsdage tilbage ser både det danske eliteindeks for aktier, C25-indekset, og det største amerikanske aktieindeks, S&P500, således ud til at falde med 12-20 procent i hele 2022.
Her er det vigtigt at sige, at Arbejdernes Landsbanks beregninger for aktier og pensioner kun går til og med tredje kvartal. Siden er de danske aktiekurser således kravlet lidt op igen, hvilket betyder, at tabene givetvis vil være mindre.
Omvendt er det amerikanske aktiemarked, som udgør en central del i manges aktie- og pensionsportefølje, stadig langt nede.
Men samlet set har 2022 stadig været et slemt år. Ifølge den uafhængige investeringsrådgiver Nikolaj Holdt Mikkelsen har danskernes pensionsopsparinger nemlig i gennemsnit tabt 10 procent i værdi.
- Mange danskere skal forberede sig på, at deres opsparinger har fået et gok i nødden. Vi skal faktisk tilbage til finanskrisen for at finde tilsvarende fald, siger han til TV 2.
Mens beregningerne for flere af kategorierne kun går til efteråret, har Arbejdernes Landsbank udregnet værdien af danskernes boligformue ud fra de seneste tal, der går til og med november.
Også her er der større tab at spore, fordi boligpriserne er faldet over det meste af landet.
I Region Hovedstaden er lejligheds- og huspriserne eksempelvis faldet cirka 6 procent siden sidste december. På landsplan er huspriserne faldet 4-5 procent siden sidste år.
Selvom huspriserne først toppede i løbet af sommeren, har faldet siden dog taget til i fart i løbet af efteråret. Det fortæller Mira Lie Nielsen, der er chefanalytiker og boligøkonom ved Nykredit.
- Året startede jo ud rigtig godt, og salget var både i januar, februar og marts rigtig flot, men så kom der de her store rentestigninger, og så begyndte vi at se skiftet fra prisstigninger og mange handler til en stor nedgang, siger hun til TV 2.
Rentestigningerne har nemlig gjort det dyrere at låne penge til et nyt hjem. Det får priserne til at falde, og dermed trækkes værdien af danskernes boligformue ned.
Udover dykket i danskernes formue rækker pengene også betydeligt kortere nu end for et år siden.
Det indgår ikke direkte i beregningen fra Arbejdernes Landsbank, men med en inflation på 8,9 procent er danskernes købekraft faldet.
Samtidig har mange centralbanker over hele verden hævet renterne i et forsøg på at få inflationen under kontrol.
Det rammer danskere, der har lånt til deres hus, båd, bolig eller andet, fordi en større del af deres penge skal gå til at betale renter på lånene.
Alligevel er der ifølge Jeppe Juul Borre håb forude.
- Når vi ser ind i 2023, er det sikkert, at usikkerheden er stor. Det bliver altafgørende, om man reelt set har fået styr på den her inflation, siger han.
Kommer prisstigningerne under kontrol, vil centralbankerne nemlig heller ikke se sig tvunget til at hæve renterne i lige så højt tempo. Og faktisk er rentestigningerne allerede begyndt at bremse en smule i USA.
Men om det kommer til at fortsætte, må fremtiden vise.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-12-30
https://nyheder.tv2.dk/business/2022-12-30-inflationen-taber-fart-men-vi-bliver-ikke-meget-rigere-her-er-12-oekonomers-forventninger-til-2023,"Der er lys forude for inflationen og elpriserne, men økonomerne er mindre optimistiske, når det gælder ledigheden og boligmarkedet.
Et tumultarisk år går på hæld – ikke mindst for danskernes økonomi.
Inflation, krig og corona har kastet grus i maskineriet, danskernes formuer er skrumpet dramatisk, og mange har fået svært ved overhovedet at betale deres regninger.
Men selv for et lille land som Danmark er vores økonomi en supertanker. For mens en lurende krise allerede er brudt ud i lys lue nogle steder, er den andre steder først lige begyndt at ulme.
Derfor har TV 2 bedt 12 økonomer om at komme med deres bedste bud på, hvad danskerne skal forvente sig af deres økonomi i 2023.
Hvem de er, kan du se i faktaboksen herunder, men fælles for dem alle er, at de er topøkonomer, der lever af at regne, analysere og spå om, hvilken vej økonomien bevæger sig.
Alligevel er det langt fra alting, de er enige om.
Rundspørgen er sendt ud via mail 20. december, og følgende 12 økonomer har valgt at deltage.
Har en økonom markeret to svarmuligheder, tæller de som to halve svar. Har de slet ikke svaret på et spørgsmål, er det talt med som ”ved ikke”.
Det første, økonomerne er blevet spurgt til, er de stigende priser. Prisstigningerne kaldes også inflation og er i år kommet i et langt højere tempo, end vi har været vant til.
Typisk sigter centralbanker som Danmarks Nationalbank efter en årlig inflation på cirka 2 procent, men fra november 2021 til november 2022 steg priserne i Danmark med 8,9 procent.
Spørger man de 12 økonomer, forventer de fleste dog, at vi ved udgangen af næste år vil se en inflation, der er tæt på normal:
Niels Rønholt, Jyske Bank (Har svaret ""2 procent""): - Det er selvfølgelig usikkert, hvor vi præcist lander. Men alt taler for, at inflationen vil falde markant. Energipriserne kan næppe tage en ny himmelflugt, og får vi ret i, at 2023 bliver et kriseår i dansk økonomi, vil det i sig selv også dæmpe prispresset.
Las Olsen, Danske Bank (Har svaret ""2 procent""): - Det kommer rigtig meget an på energipriserne. Vi har regnet ind, at de falder lidt, men det kan bestemt også godt gå anderledes, så usikker som situationen er. Og husk, at faldende inflation er ikke det samme som faldende priser. Det betyder bare, at de ikke stiger lige så hurtigt.
Fordi priserne er steget så kraftigt det seneste år, skal man bruge flere penge på at købe den samme mængde varer.
Er din løn ikke fuldt med op, er den derfor også blevet mindre værd, hvilket på økonomsprog kaldes et fald i reallønnen.
I Dansk Arbejdsgiverforenings seneste opgørelse fra tredje kvartal var danskernes realløn faldet med 5,2 procent sammenlignet med samme tidspunkt sidste år.
Men i takt med, at der forventes at komme bedre styr på inflationen, forventer de fleste økonomer også, at vi igen kan købe en smule mere for vores løn om et år.
Jeppe Juul Borre, Arbejdernes Landsbank (Har svaret ""2 procent""): - Vi forventer, at lønningerne vil stige med i omegnen af 4 procent til næste år. Derfor har danskerne igen udsigt til, at lønningerne bevæger sig hurtigere end priserne. Det kommer efter et 2022, hvor reallønnen er blevet banket godt og grundigt ned. Men der kommer til at gå adskillige år, før købekraften er genvundet.
Bo Sandemann, Aarhus Universitet (Har svaret ""Minus 1 procent""): - Et beskedent reallønsfald kan dels fremkomme, hvis inflationen bliver lav – og det kræver så også lave lønstigninger – eller ved en højere inflation skabt af højere lønstigninger.
Frederik Imer Pedersen, 3F (Har svaret ""Andet""): - Det er forventningen, at der vil komme en pæn reallønsfremgang, hvis inflationen aftager som forventet. Men hvor meget, det bliver, må vi afvente (overenskomstforhandlingerne, red.) OK23 for at finde ud af.
Både forbrugere og virksomheder er hårdt pressede af de høje priser, men inflationen har ikke givet mange fyresedler. Endnu.
Faktisk var antallet af ledige personer på det danske arbejdsmarked nede på blot 71.200 personer i april. Det svarede til 2,4 procent af arbejdsstyrken, og sidst, der var så få ledige, var under finanskrisen.
Siden er ledigheden begyndt at kravle opad, hvilket er blevet kaldt et af de første håndgribelige tegn på en afmatning i økonomien.
Spørger man de 12 økonomer, er den stigende ledighed kun begyndelsen.
Tore Stramer, Dansk Erhverv (Har svaret ""110.000 ledige""): - Med udsigt til en længere periode med faldende aktivitet i dansk økonomi forventer vi, at ledigheden vil stige med cirka 25.000-50.000 personer hen mod slutningen af 2023. I første omgang fremstår særligt byggeriet og dele af oplevelseserhvervene mest sårbare. Her bør man bemærke, at der fortsat vil være tale om en relativt lav ledighed i en historisk kontekst.
Palle Sørensen, Nykredit  (Har svaret ""100.000 ledige""): - Recessionstegnene begynder så småt at tårne sig op. Vi har blandt andet set tilbagegang i eksporten og i detailsalget. Det vil over tid også ramme arbejdsmarkedet, selvom det sker med en vis forsinkelse. Det skal dog ses i lyset af, at ledigheden faktisk var lidt over 100.000 inden pandemien.
Det er nok de færreste, der nærlæste deres elregning for et år siden. Men i 2022 er de rekordhøje elpriser pludseligt kommet på alles læber.
Værst så det ud i slutningen af august, hvor den gennemsnitlige dagspris på en enkelt kilowatttime strøm kom op over fem kroner – og dertil skal man så lægge tariffer, afgifter og moms.
Forklaringerne er mange og indviklede, men kort fortalt udløste blandt andet krigen i Ukraine problemer på en række atomkraftværker og en knastør europæisk sommer en ""perfekt storm"", der sendte den europæiske energisektor til tælling.
Siden er prisen både gået op og ned, men i de første fire uger af december har den i gennemsnit ligget omkring 2,25 kroner.
Selvom det er uhyre svært at spå om elpriserne mere end et par uger ude i fremtiden, er det også cirka det niveau, økonomerne forventer om et år.
Helge Pedersen, Nordea (Har svaret ""Ved ikke""): - Det er fortsat ekstremt usikkert, hvordan elprisen kommer til at udvikle sig. Forsyningssituationen er uklar, og vejret vil få stor betydning. EU’s prisloft burde alt andet lige betyde, at prisen ikke går grassat igen. Omvendt er der intet, der tyder på, at priserne på den korte bane skulle falde tilbage til niveauet fra før Ruslands invasion af Ukraine.
Søren Kristensen, Sydbank (Har svaret ""2 kroner""): - Vi vil også til næste år være afhængige af den dyre LNG gas, når vejret ikke er med os, hvorfor meget afhænger af vejrudsigten. Man kan for alvor tale om, at noget er usikkert, når både økonomer og meteorologer skal involveres i forudsigelsen.
I et forsøg på at få inflationen under kontrol har centralbanker over hele verden hævet renterne historisk hurtigt.
Forklaringen er kort fortalt, at når man hæver renterne, bliver det dyrere at låne penge, og når det bliver dyrere at låne penge, vil virksomheder og forbrugere bredt set bruge færre.
Det betyder til gengæld også, at boliglån bliver dyrere, hvorfor mange har været nødt til at skrue ned for boligambitionerne eller helt parkere planerne om at købe nyt lige nu. Det påvirker samtidig boligpriserne negativt, når folk får færre penge til rådighed.
I øjeblikket er den lange boligrente, som er den vigtigste rente, når man eksempelvis skal optage et 30-årigt fastforrentet boliglån, på det højeste niveau i et årti.
Ingen af de 12 økonomer forventer, at vi vender tilbage til de historisk lave renter, vi så før pandemien, lige foreløbigt.
Tore Stramer, Dansk Erhverv (Har svaret ""5,5 procent""): - De lange boligrenter er steget betydeligt igennem særligt 2022. De finansielle markeder har dog en forventning om, at både den amerikanske og europæiske centralbank nu nærmer sig en afslutning på den historiske række af renteforhøjelse og dermed burde stigning i de lange boligrenter blive modereret i 2023.
Jeppe Juul Borre, Arbejdernes Landsbank (Har svaret ""3,5 procent""): - Udviklingen i inflationen vil være altafgørende for udviklingen i renterne også. Der er mange jokere i spil på den front.
Coronakrisen tvang danskerne til at bruge mere tid inden for hjemmets fire vægge og gav dem samtidig flere penge og mere tid på hænderne.
Det satte fuldt blus under boligmarkedet, og i juni toppede kurven med en historisk høj kvadratmeterpris på 17.700 kroner for villaer og rækkehuse.
Men de stigende renter og høje energipriser har siden fået priserne til at rasle ned med blandt andet det største månedlige fald nogensinde registreret hos Boligsiden.
Økonomerne forventer, at den udvikling vil fortsætte i det nye år.
Søren Kristensen, Sydbank (Har svaret ""Minus 5 procent""): - Vi har slet ikke set den fulde effekt af rentestigningerne endnu. Derfor forventer jeg, at priserne også i 2023 vil falde. Det kan blive forstærket, hvis arbejdsløsheden også stiger i takt med vores forventning.
Tore Stramer, Dansk Erhverv (Har svaret ""Minus 7,5-10 procent""): - Der er lagt i kakkelovnen til et betydeligt fald i boligpriserne i særligt første halvår af 2023. Boligprisfaldet vil være kraftigt omkring landets største byer, særligt hovedstaden. Prisfald på ejerlejlighedsmarkedet i København i størrelsesordenen 20-35 procent kan ikke afvises, som tingene ser ud nu.
Ligesom det var tilfældet med boligmarkedet, fik coronakrisen også almindelige danskere til at handle aktier som aldrig før.
Men selv hvis man aldrig har købt eller solgt en aktie i sit liv, er det de færreste, hvis fremtid ikke påvirkes af aktiekurserne.
For eksempel investeres mange pensionsopsparinger i aktier for at få dem til at vokse. Men indtil videre har 2022 været et blodrødt år med tocifrede tab på de største indekser.
Det er notorisk svært at spå om aktiemarkedet, og det er de færreste af de 12 økonomer, der selv er specialister i den slags.
Alligevel gætter halvdelen på, at det ledende danske C25-indeks enten vil stige en smule i løbet af det kommende år eller slet og ret gå i nul.
Helge Pedersen, Nordea  (Har svaret ""5 procent""): - Aktiemarkedet må forventes at fortsætte den ret omskiftelige kurs, som har kendetegnet 2022. Sker der ikke de store overraskelser på den pengepolitiske front, og ender verdensøkonomien ikke i en dyb recession, burde aktiemarkedet dog ende 2023 på minimum samme niveau som i 2022.
Niels Rønholt, Jyske Bank (Har svaret ""0 procent""): - Det skal blive værre, før det bliver bedre. Så det kunne godt blive et V-forløb gennem året. Først ned, så op. Store udsving.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-12-30
https://nyheder.tv2.dk/business/2022-12-12-stor-dansk-fusion-chr-hansen-og-novozymes-gaar-sammen,"I den første time af mandagens handel er Chr. Hansen blevet sendt i vejret, mens Novozymes dykker.
De to store danske biotechvirksomheder Novozymes og Chr. Hansen vil fusionere.
Det oplyser de i en meddelelse til fondsbørsen. Fusionen skal nu godkendes af myndighederne og endeligt vedtages på selskabernes generalforsamlinger i starten af det nye år.
Novozymes er blandt andet kendt for sin enzymproduktion til vaskemidler, mens Chr. Hansens enzymer blandt andet bruges til produktion af ost. Samtidig har de et overlap inden for blandt andet sundhedsprodukter.
Går alt efter planen, vil det være Novozymes, der fortsætter som selskab, og aftalen indebærer, at hver Chr. Hansen aktie kan veksles til 1,53 B-aktier i Novozymes.
Det fusionerede selskab forventes at få en årlig omsætning i omegnen af 26 milliarder kroner.
- Derudover forventes fusionen at spare de to virksomheder for 1,5 milliarder i løbet af fire år gennem såkaldte synergigevinster – altså for eksempel effektiviseringer og besparelser.
Det her betyder, at to danske virksomheder i verdenseliten slår sig sammen, hvilket skaber en gigantisk virksomhed inden for bioteknologiske løsninger. Man kan ikke overvurdere, hvor meget det betyder for den grønne danske førertrøje.
Min forventning er, at det her er et vækstområde, så det er ikke nedskæringer i arbejdspladser, man først og fremmest går efter. Men det er klart, at de vil have en del dobbeltfunktioner, hvor man kan spare noget væk.
I spidsen for det hele vil være Novozymes' Ester Baiget, der skal være administrerende direktør.
- Kombinationen af de to strategisk komplimentære selskaber med et fælles formål og avancerede kapaciteter vil vise verden den sande styrke af bio-løsninger, udtaler hun i meddelelsen.
Begge selskaber er en del af det ledende danske aktieindeks, C25.
I den første time af mandagens handel har markedet da også reageret ved at sende Novozymes ned med knap 10 procent og Chr. Hansen op med cirka 28 procent.
Selvom det langt fra lå i kortene, at en fusion mellem de to C25-selskaber Novozymes og Chr. Hansen skulle være under opsejling, giver sammensmeltningen ifølge Sydbanks aktieanalytiker Per Fogh god mening.
- Nogle af de ting, som Novozymes virkelig har valgt at have fokus på inden for de kommende år inden for strategiperioden, er det, som Chr. Hansen er stærk inden for, siger han til Marketwire.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-12-12
https://nyheder.tv2.dk/business/2022-11-11-amerikansk-melding-udloeste-aktiefest-men-var-det-et-bump-paa-vejen-eller-starten-paa-noget-stort,"Torsdag var en stor aktiefest. Men meget afhænger fortsat af et bestemt møde i december.
Når man kigger på graferne, er der et før og et efter.
Et før det blev meddelt, at inflationen i USA var på 7,7 procent i oktober. Og et efter, hvor aktiepriserne skød i vejret, og investorerne havde én af deres bedste dage nogensinde.
Se blot på denne graf, der viser torsdagens udvikling på det danske eliteindeks for aktier, C25.
Andre steder gik det endnu vildere for sig. I USA steg det teknologitunge Nasdaq-indeks eksempelvis med mere end 7 procent.
Alligevel lurer et stort spørgsmål lige under overfladen:
Har aktiemarkedet lagt det værste bag sig, og er det nu på vej op i nye rekordhøjder? Eller er de seneste stigninger bare et fartbump på vej mod et endnu større fald? Svaret på det spørgsmål kan få afgørende betydning for store dele af økonomien.
For at forstå, hvad der skubbede til aktiemarkederne torsdag, skal man vide, at det amerikanske arbejdsministerium, US Bureau of Labor, torsdag klokken 14.30 dansk tid annoncerede den seneste inflationsberegning for hele USA.
Efter at inflationen i USA toppede i juni med prisstigninger på over 9 procent sammenlignet med et år tidligere, har kurven de seneste måneder været støt faldende.
I september blev inflationen opgjort til 8,2 procent, og da økonomer og andre eksperter blev bedt om deres bedste bud på inflationen i oktober, skød de fleste på, at den ville havne lige omkring 8 procent.
Derfor var det en positiv overraskelse, da tallet fra arbejdsministeriet kun var på 7,7 procent. Ganske vist er det stadig meget højt sammenlignet med, hvad vi har set de seneste årtier, men det satte en streg under, at inflationen i USA ikke bare er på vej ned – den falder også hurtigere, end mange havde frygtet.
Selvom det kan virke ligegyldigt for de fleste danskere, om inflationen i USA er på 8,2, 8 eller 7,7 procent, er det bestemt ikke uden betydning.
Den amerikanske centralbank, Federal Reserve System (FED), har nemlig som sin vigtigste opgave at bringe inflationen ned på cirka 2 procent om året. For at gøre det har centralbanken allerede hævet renten seks gange i år.
Det har en betydning for, hvilken rente man kan få, hvis man skal låne penge til et boligkøb. Men det har også en betydning for, hvordan resten af penge- og aktiemarkedet bevæger sig.
Kort fortalt er sammenhængen den, at når FED hæver renten, bliver det dyrere at låne penge. Når det bliver dyrere at låne penge, kan det dels bedre betale sig at satse på andre aktiver – eksempelvis statsobligationer, der får en tilsvarende højere rente – og dels er investorerne mere forsigtige med, hvad de kaster penge efter.
Så da inflationen i USA pludseligt var lavere, end hvad eksperterne forventede, tolkede mange det som om, at FED måske ikke behøvede at hæve renten helt lige så meget, som man tidligere har frygtet.
Det ville være godt nyt for folk, der skal optage et boliglån, men det ville også glæde risikovillige investorer, der mener, at der er penge at tjene på aktiemarkedet.
Fredag formiddag hopper de europæiske aktiemarkeder lidt rundt.
Først faldt C25-indekset lidt. Så steg det tilsvarende. Klokken 11.00 – to timer efter at fredagens handler blev givet fri – var faldet på knap 0,5 procent.
Ifølge Per Hansen, der er investeringsøkonom ved Nordnet, er det ikke underligt, hvis der kommer et lille fald på aktiemarkedet over de kommende dage.
Dels er det ikke sikkert, at FED rent faktisk skruer ned for rentestigningerne, sådan som aktiemarkedet tror, og dels er der en risiko for, at investorerne blev lidt for ”overoptimistiske” i går:
- Aktieinvestorerne forsøger igen at ”løbe i forvejen”. Sædvanen tro løber de på alle hele og halve chancer, og efter torsdagens opløftende data er håbet om, at vi har passeret inflationstoppen, intakt, skriver Per Hansen i en analyse.
Til det internationale erhvervsmedie Financial Times siger Jim Paulsen, der er chefstrateg i den amerikanske kapitalforvalter Leuthold Group, at vi måske ligefrem kan undgå en økonomisk recession. I stedet kan man nu håbe på en ”blød landing”, lyder det.
En blød landing er et udtryk for, at centralbankerne får inflationen under kontrol, uden at det giver nogen større slag til økonomien.
De seneste måneder har økonomer ellers omtalt den bløde landing som lidt af et fatamorgana, fordi det er en svær øvelse at sænke inflationen ved at hæve renterne uden at spænde ben for økonomien.
Meget afhænger dog af det næste rentemøde i den amerikanske centralbank. Det finder sted i december, og her er det afgørende, om renten bliver hævet 0,5 eller 0,75 procentpoint. Hvis rentestigningen ender på 0,5, vil investorerne formentlig tolke det som om, at vi er på vej ud af inflationskrisen.
Holder FED omvendt fast i den større rentestigning, kan torsdagens grønne tal blive blodrøde.
- Her og nu er der glæde, men yderligere kortsigtet optur kræver både, at centralbankmedlemmerne ændrer retorik, og at der ved det kommende decembermøde kommer en mindre stigning på kun op til 0,50. En enlig svale gør ingen sommer, heller ikke på aktiemarkedet, men håbet er lysegrønt, skriver Per Hansen fra Nordnet.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-11-11
https://nyheder.tv2.dk/business/2022-10-13-i-usa-fortsaetter-inflationen-nedad-men-renterne-vil-stadig-stige-forventer-oekonomer,"Selvom inflationen er begyndt at falde i USA, er det for tidligt at glæde sig i Danmark.
Mens priserne herhjemme fortsætter med at stige, er udviklingen samlet set vendt i USA.
Her begyndte prisstigningerne nemlig allerede at tabe fart i juli, hvor inflationen lå på 8,5 procent sammenlignet med året før.
Og nu viser dugfriske tal fra US Bureau of Labor Statistics, at den amerikanske inflation fortsatte nedad for tredje måned i træk til 8,2 procent i september.
Inflationen i USA er stadig skræmmende høj
Til gengæld er kerneinflationen, hvor man ser bort fra priserne på energi og ikke-forarbejdede fødevarer, steget med 0,6 procentpoint.
Ifølge cheføkonom i Danske Bank Las Olsen skyldes det, at USA langt fra er lige så hårdt ramt af høje gas- og benzinpriser, som vi er i Europa.
- I USA er det altså den underlæggende inflation i samfundet, der trækker op. Og det betyder, at det er så absolut nødvendigt at gøre noget ved det. Derfor er der mange flere renteforhøjelser på vej, især ovenpå sådan et tal som det her.
Som verdens største økonomi kan amerikanerne dårligt hoppe, uden at vi i Europa mærker jorden ryste. For eksempel er de danske renter tæt forbundet med den amerikanske centralbanks (FED) renter.
Og spørger man seniorøkonom i Sydbank Mathias Dollerup Sproegel, skal vi forvente stigende renter i USA.
- Inflationen i USA er stadig skræmmende høj, og det får FED til at levere flere store rentehop. Vi venter, at FED hæver renten næste gang 2. november med 0,75 procentpoint - få dage før midtvejsvalget i USA, skriver han i en skriftlig kommentar.
Hos Danske Bank er forventningen ifølge Las Olsen den samme. Derfor skal vi også stadig forvente højere renter herhjemme.
Derudover forventer Las Olsen i lyset af de amerikanske tal også, at den seneste tids uro på aktiemarkeder vil fortsætte.
- Noget af det, der virkelig kunne skabe noget stabilitet, var hvis vi fik tegn på det modsatte, altså at inflationen var ved at falde til ro i USA. Men det har vi så ikke fået, siger han.
I minutterne efter, at inflationstallene blev offentliggjort, faldt det danske C25-indeks med cirka 2 procent.
Derudover er det også sandsynligt, at den amerikanske dollar vil fortsætte med at stige i værdi, forudser Las Olsen.
- Det kan være meget fint for danske virksomheder, der eksporterer til USA. Men det betyder også, at det bliver dyrere for os, når vi skal ud i verden, siger han.
Generelt set er der dog flere tegn på, at inflationen er ved at tabe pusten på den anden side af Atlanten, påpeger Mathias Dollerup Sproegel fra Sydbank:
- Men der kommer formentlig til at gå 4-6 måneder, før det for alvor slår igennem ude i butikkerne.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-10-13
https://nyheder.tv2.dk/business/2022-10-10-investeringskurven-er-knaekket-men-saerligt-to-grupper-har-is-i-maven-og-holder-fast,"Selvom der samlet blev trukket over en halv milliard ud af aktiemarkedet i september, investerede især de unge stadig mange penge.
Private danskere har de seneste år kastet milliarder ind i jagten på de store afkast, men i september knækkede kurven.
For første gang i lang tid solgte de private investorer aktier for flere penge, end de købte.
Ifølge tal fra investeringsplatformen Nordnet trak danskerne i september over en halv milliard svenske kroner ud af aktiemarkedet.
Men særligt to grupper investorer har ikke solgt ud i lige så høj grad som andre.
For kvinderne og de unge har, på trods af at aktiekurserne rasler ned, ikke solgt lige så meget ud af porteføljerne.
- Vi kan se, at hverken kvinderne eller de unge under 35 år har solgt ud netto. Det vil sige, at de negative tal for september ikke er skabt af de to grupper. Faktisk ligger de unge generelt endda med et lille plus, mens kvinderne ligger helt neutralt. Det vidner om, at kvinder og unge er gode til at have is i maven, når de investerer, fortæller Nordnets landechef i Danmark, Anne Buchardt.
Samme tendens ses hos Danske Bank, som oplyser, at både de kvindelige investorer og de unge sælger mindre ud af deres investeringer.
At de unge og kvinderne ikke i lige så høj grad sælger ud, kan skyldes flere ting.
For det første kan dem, der de seneste år har købt aktier til en høj kurs, og som nu er faldet, stå til at miste en del penge, hvis de sælger, mens kurserne er nede.
Det er deprimerende at se, fordi det er mange penge
For det andet kan det skyldes, at investorerne er blevet klogere og har lært af tidligere økonomiske nedture:
- De mange nye investorer har lyttet til de gode råd om, at man skal investere med de langsigtede briller på. Og de har lært, at når markedet går nedad, er det ikke det bedste tidspunkt at sælge, siger Anne Buchardt.
En af de unge kvinder, der har haft is i maven under de seneste måneders turbulente aktiemarked, er 31-årige Dea Steenstrup fra København.
Hun har investeret siden 2014 – først gennem sin bank og senere gennem Nordnet. De seneste måneders kursfald har resulteret i røde tal i Dea Steenstrups depotoversigt.
Solgte hun sine aktier lige nu, ville hun have tabt 35.000 kroner.
- Det er deprimerende at se, fordi det er mange penge. Men jeg tror på data og på historie: På et tidspunkt skal det nok vende, og så går det op igen, siger Dea Steenstrup.
Derfor tjekker hun i øjeblikket sjældent, hvordan det står til med investeringerne:
- Det er ikke så spændende at se røde tal, så derfor kigger jeg ikke. Det er der ingen grund til, hvis jeg ikke har planer om at handle på det alligevel.
For Dea Steenstrup har på trods af markedsudviklingen hverken overvejet at stoppe med at investere eller at sælge det, hun har:
- Jeg investerer ud fra et princip om kun at bruge penge, som jeg kan tåle at miste, og som jeg ikke skal bruge om lidt. Det er langsigtede investeringer.
Hos Female Invest, Europas største univers for investeringer og privatøkonomi målrettet kvinder, oplever man også, at kvinderne holder stand i stedet for at sælge ud.
Det fortæller medejer Anna-Sophie Hartvigsen til TV 2:
- Alle er selvfølgelig bange i den her tid. Men vi oplever, at kvinderne har is maven og husker, hvad de har lært. De ved godt, at det værste, man kan gøre, er at paniksælge.
Det skyldes ifølge Anna-Sophie Hartvigsen, at kvinder har fået selvtillid på investeringskontoen.
- Selvtillidsniveauet er steget i takt med, at de har fået erfaring med at investere. Det er fedt at se. Og det bliver interessant at se, hvordan kvinderne, der er stormet ud på aktiemarkedet, klarer sig i fremtiden.
Kan du ikke være nervøs for, om de her massive fald i kurserne kan skræmme kvinder væk fra at investere?
- Nej. For den udvikling, vi ser lige nu, hvor kvinderne tager sagen i egen hånd, kommer ikke til at gå tilbage. Det er gået op for kvinder, at det med at investere ikke handler om at synes, at det er sjovt. Det handler om muligheder, frihed og ejerskab, siger Anna-Sophie Hartvigsen.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-10-10
https://nyheder.tv2.dk/business/2022-10-09-danskerne-har-kastet-milliarder-i-aktiemarkedet-nu-knaekker-kurven,"For første gang i 2022 solgte Nordnets kunder i september aktier for flere penge, end de investerede.
De seneste år er flere og flere helt almindelige danskere begyndt at investere.
Særligt de unge og kvinderne har gjort deres indtog på aktiemarkedet, der efter coronapandemiens indledende nedtur i foråret 2020 har været ganske lukrativt.
Men siden årsskiftet er danskernes lyst til at investere dalet, og i september gik regnestykket for første gang i år i minus.
Det viser nye tal fra Nordnet, der er en online investeringsplatform med mere end 360.000 danske brugere.
Her trak kunderne således godt en halv milliard svenske kroner mere ud af aktiemarkedet, end de lagde til.
Det er en helt ny udvikling, fortæller Anne Buchardt, der Nordnets landechef i Danmark:
- Vi plejer at se nettotilgang, hvor kunderne måned for måned investerer flere penge i aktiemarkedet. Det her er et helt usædvanligt billede i forhold til, hvordan det ellers har set ud.
Ifølge landechefen skal forklaringen findes i de markante kursfald, der har været på aktiemarkedet i år.
- Det afspejler en stigende nervøsitet blandt de private investorer, som er blevet gradvist mere forsigtige. Det er ikke mærkeligt set i lyset af markedsudviklingen, siger Anne Buchardt til TV 2.
Men hos Nordnet giver faldet i investeringer ikke anledning til panik i det ”overordnede billede”:
- Kunderne løber generelt ikke skrigende væk fra aktiemarkedet. De sidder mere på hænderne, holder sig i ro og venter på bedre tider. De fleste ved godt, at når aktiemarkedet buldrer og brager, er det et skidt tidspunkt at gå ud, siger Anne Buchardt.
Også Danske Bank oplever i år, at investeringslysten er ”afdæmpet og afventende”. Det ses både målt på antallet af nye investorer, handelsaktivitet og tilførsel af nye midler. Det fortæller Jacob Hvidberg Falkencrone, der er chefanalytiker i Danske Bank.
Dog understreger han, at udviklingen ikke er et udtryk for, at de private investorer er gået i panik, hvilket han kalder ”positivt”.
- I tråd med vores anbefalinger ser vi ikke kæmpestore udsalg i alle investorers depoter. Det er dog klart, at vi ser nogle investorer gå ud af markedet eller reducere deres risiko ved at sælge ud af aktierne, oplyser chefanalytikeren i en skriftlig kommentar til TV 2.
Ifølge Kasper Meisner Nielsen, professor på institut for finansiering på Copenhagen Business School (CBS), er udviklingen ikke overraskende.
- Når der er modgang på aktiemarkedet, investerer private mindre. Især under kriser. Det har vi set før. Hvis man brænder nallerne, kan det drive investorer ud af aktiemarkedet, ligesom vi så under finanskrisen, siger han.
At den nuværende udvikling på aktiemarkedet kan skræmme private investorer fra at investere, bekymrer dog ikke Nordnet:
- Det er noget af det, vi har været meget spændte på at se. Derfor er vi også glade for at se, at vores kunder sidder så meget på hænderne, som de gør. Det er helt afgørende at have en lang tidshorisont og is i maven, når man investerer i aktier, siger Anne Buchardt.
Ifølge CBS-professor Kasper Meisner Nielsen er dét, at private investorer smider færre penge i aktiemarkedet, både godt og dårligt nyt.
- Det er dårligt for samfundsøkonomien, at folk trækker penge ud af investeringer og lader dem stå som passiv opsparing. Man vil helst gerne have pengene ud at arbejde i samfundet. Privatøkonomisk kan det også betyde, at folk går glip af potentielt afkast.
På den mere positive side peger Kasper Meisner Nielsen dog på, at det kan være med til at give private investorer nogle bedre investeringsvaner.
- Kriser virker disciplinerende, fordi de kan få folk til at skrue ned for uhensigtsmæssige investeringer. Mange nye investorer køber enkeltaktier og prøver at time markedet i stedet for at gå med en mere passiv strategi, som giver afkast på den lange bane.
Det vidner om, at kvinder og unge er gode til at have is i maven, når de investerer
Den mere langsigtede investering er ofte den strategi, som både kvinder og unge – der begge er væltet ind på aktiemarkedet de seneste år – gør brug af. Det fortæller Anne Buchardt fra Nordnet.
Og trods de røde tal har begge grupper indtil videre holdt fast i den taktik:
- Vi kan se, at hverken kvinderne eller de unge under 35 har solgt ud netto. Det vil sige, at de negative tal for september ikke er skabt af de to grupper. Faktisk ligger de unge endda med et lille plus, mens kvinderne ligger helt neutralt. Det vidner om, at kvinder og unge er gode til at have is i maven, når de investerer, fortæller Anne Buchardt.
Samme tendens ses hos Danske Bank, som oplyser, at både de kvindelige investorer og de unge sælger mindre ud af deres investeringer.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-10-09
https://nyheder.tv2.dk/business/2022-09-30-danske-aktier-har-kurs-mod-vaerste-maaned-i-11-aar,"Efter en optur hen over sommeren er virkeligheden så småt ved at gå op for investorerne, fortæller aktieanalysechef.
Torsdag lukkede det toneangivende danske aktieindeks C25 med endnu et fald. Denne gang på knap 3 procent.
I alt var der dermed blevet barberet mere end 14 procent af C25-aktiernes værdi i september – svarende til cirka 370 milliarder kroner.
Der kan sagtens være yderligere dyk på vej
Godt nok har indekset fredag startet månedens sidste dag med at genvinde et par procent, men indekset har alligevel kurs mod den værste måned i over et årti.
Det fortæller Jacob Pedersen, der er aktieanalysechef i Sydbank.
- Nogle gange kan der ske mærkelige ting på kvartalets sidste dag, men det her ligner helt klart en september, der bliver den værste måned i 11 år, siger han.
Ifølge Otto Friedrichsen, der er aktiechef og partner hos Formuepleje, er der flere årsager til de blodrøde aktier. Den første er, måske ikke overraskende, de hastigt stigende priser på alt lige fra el og gas til smør og mælk.
Samtidig har centralbanker verden over blæst til kamp mod inflationen – blandt andet ved at sætte deres renter i vejret.
Tilsammen har det sat sig som bekymringer for økonomiens fremtidige vækst, der nu påvirker aktiemarkedet.
- Det er væksten og den langsigtede indtjening, der skal drive aktiemarkedet. Vi ser særligt de konjunkturfølsomme selskaber og sektorer være under pres, fordi usikkerheden om den fremtidige vækst og den fremtidige indtjening udfordrer aktiemarkedet, siger Otto Friedrichsen.
De stigende priser er dog ikke nogen ny historie, og egentlig klarede de danske aktier sig efter omstændighederne ganske glimrende hen over sommeren.
Blandt andet holdt renterne et nogenlunde stabilt niveau, hvilket gav aktierne luft til at stige en smule, fordi mange investorer forventede, at inflationen var ved at nå toppen, fortæller Jacob Pedersen.
- Hvor den forventning kom fra, har vi svært ved at se, men vi fik en optur hen over sommerferien. Nu rammer virkeligheden alligevel investorerne, siger han.
Priserne fortsatte nemlig med at stige verden over, og blandt andet den amerikanske centralbank, FED, har været klar i spyttet om, at de vil fortsætte med at bekæmpe prisstigningerne – uanset hvad det måtte betyde for væksten.
Dermed blev det slået fast med syvtommersøm, at de seneste mange års ekstremt lave renter ikke kommer tilbage lige foreløbigt.
- Så det er fra den ene side af vejen til den anden side af vejen på meget kort tid. Det har nogle meget store implikationer for rentemarkedet, valutamarkedet, og når usikkerheden rammer indtjeningen, så bliver aktierne altså også ramt, siger Otto Friedrichsen.
Spørger man Jacob Pedersen, er det ”tæt på umuligt at sige”, hvor langt aktiekurserne skal ned, før de for alvor begynder at kravle opad igen.
Økonomer er dog bredt set enige om, at Danmark er på vej ind i en recession – altså en opbremsning af økonomien.
Hvor slem den bliver, er dog sværere at spå om.
- Der kan sagtens være yderligere dyk på vej, hvis nogle af de værre scenarier begynder at udspille sig. Så vi mener ikke, at vi nødvendigvis har nået bunden endnu, siger Jacob Pedersen
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-30
https://nyheder.tv2.dk/samfund/2022-09-21-de-stigende-priser-kan-skabe-politisk-ustabilitet-siger-eksperter,"Når reallønnen falder, stiger befolkningens grad af usikkerhed og mistillid. Det lærte vi af finanskrisen.
Reallønnen falder nu så meget, at den når under niveauet fra finanskrisen, og vi er for alvor ved at vænne os til en ny økonomisk virkelighed.
Selvom det skaber problemer nok i sig selv hos både virksomheder og private, advarer eksperter nu om en anden afledt effekt, krisen kan medføre.
Vælgerne har en tendens til at læne sig mod mere ekstreme partier, hvis de ikke længere har tillid
Vi kan nemlig stå over for flere år med stigende mistillid i samfundet og politisk populisme, der buldrer.
Det siger Michael Bang Petersen, professor ved Institut for Statskundskab på Aarhus Universitet, og Martin Vinæs Larsen, lektor ved samme institut.
- Vi ved fra historiske analyser, at reallønsnedgang er noget, der virkelig kan skubbe til den overordnede politiske ustabilitet i et land, siger Michael Bang Petersen til TV 2.
Udfordringen er ifølge professoren, at ustabiliteten kommer i en krisetid, hvor vi har allermest brug for det modsatte: et effektivt politisk system til at klare os igennem.
Vi har hørt det i månedsvis. Købekraften i samfundet falder, og vores penge bliver mindre og mindre værd.
Reallønnen styrtdykker således i en fart, så den nu har nået et niveau, der ligger betydeligt under niveauet fra finanskrisen.
Og skal man tro den seneste prognose for næste års økonomi fra Nationalbanken, tyder det på, at den tårnhøje inflation fortsætter et godt stykke ind i næste år.
Vi skal altså frem til år 2024, før de økonomiske effekter af især krigen i Ukraine aftager.
Når det bliver sværere at betale regninger, og husholdningsbudgetterne strammer til, skaber det en følelse af usikkerhed i befolkningen, der kan blive særdeles afgørende helt op til ti år frem i tiden, vurderer Michael Bang Petersen:
- Forskning fra både Danmark og udlandet viser, at oplevelsen af reallønsnedgang giver en følelse af tabt social status og marginalisering i samfundet, og det er noget, der kan drive politisk mistillid frem i lyset.
Det samme skete i årene efter finanskrisen, hvor tilliden til politikerne i Danmark led et stort knæk efter ellers at have nået et højdepunkt ved folketingsvalget i 2007, siger Michael Bang Petersen.
Ifølge professoren er tillid afgørende for, at vi kan komme godt igennem den nuværende energikrise, klimakrise og fortsatte pandemi – for ikke at tale om de kriser, der måtte komme.
- Af coronakrisen har vi lært, at de lande med den største grad af tillid er dem, der klarede sig bedst. Hvis der opstår mistillid til systemet, begynder politikernes effektivitet at dale, siger han.
Det bliver sværere for politikerne at løse kriser, hvis graden af mistillid er høj, fordi befolkningen i en sådan situation vil vende sig mod yderfløjspartierne.
Det forklarer lektor Martin Vinæs Larsen.
- Vi ved, at den økonomiske situation og opbakningen til den siddende regering hænger sammen. Vi ved også, at vælgerne har en tendens til at læne sig mod mere ekstreme partier, hvis de ikke længere har tillid til regeringen, siger han til TV 2.
Med ""mere ekstreme partier"" mener han partier, der ""fører politik på en anden måde"" eller eksempelvis har politiske ledere ""med utraditionelle baggrunde"".
Det giver ifølge Martin Vinæs Larsen et pres i Folketinget for at levere mere radikale løsninger på problemerne, og det bliver sværere at lande politiske aftaler.
Også i resten af verden er der eksempler på, at populistiske partier og politikere har opnået stor fremgang i krisetider.
Det gælder for eksempel for den tidligere amerikanske præsident Donald Trump, som amerikanske eksperter peger på fik vind i sejlene i kølvandet på finanskrisen, eller Italiens tidligere premierminister Silvio Berlusconi, som kom til magten i 2008 i lyset af krisen.
Er du bekymret for, om vi kommer til at se en splittelse i Danmark, som vi for eksempel har set i andre lande som USA?
- Nej, altså demokratiet skal nok bestå. Men med de udfordringer, vi står over for lige nu, bliver det svært at finde fornuftige løsninger for politikerne, siger Martin Vinæs Larsen og fortsætter:
- Der findes dog flere historiske eksempler på kriser, hvor Danmark som en lille økonomi burde have været fuldstændig prisgivet, men hvor vi alligevel har formået at komme godt over på den anden side.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-21
https://nyheder.tv2.dk/samfund/2022-09-21-handelsbanken-i-ny-dyster-prognose-dansk-oekonomi-er-paa-vej-ned-i-et-sort-hul,"Ifølge cheføkonom vil 2023 økonomisk blive et værre år end 2022. Og for første gang i flere måneder forventes arbejdsløsheden at stige.
I en tid med stigende priser på nærmest alt og en energikrise værre end noget, Danmark har oplevet i et halvt århundrede, har der været ét lyspunkt: den høje beskæftigelse.
I august satte beskæftigelsen for femte måned i træk en ny rekord med hele 2,85 millioner danskere i arbejde.
Ifølge en ny dyster prognose fra Handelsbanken vil dog selv dette lille lys blive slukket, når vi går de kolde vintermåneder i møde.
Den høje inflation sender nemlig dansk økonomi ned i et sort hul, som det ikke er lige nemt at komme op ad.
Energikrisen, som er den helt store skurk bag inflationen, sender ifølge Handelsbanken den danske økonomi i recession hen over vinteren.
Handelsbanken forudsiger, at det kommende år vil indeholde et fald i forbruget, eksporten og boligpriserne, alt imens arbejdsløsheden og renterne vil stige.
Og vi har ikke set det værste til inflationen endnu – den skal ifølge Handelsbanken helt op omkring 10 procent, inden den kommer ned igen i løbet af 2023. Til sammenligning lå inflationen i august 2022 på 8,9 procent. Typisk er målet en årlig inflation på cirka 2 procent.
Jes Asmussen, der er cheføkonom i Handelsbanken, fortæller til TV 2, at Danmark formentlig ikke har set inflationstoppen endnu. Specielt prisstigningerne på el og naturgas vil komme til at lægge et opadgående pres på prisstigningerne over den kommende tid.
- Vores forventning lige nu er, at vi nok skal vente til årsskiftet, før vi tror på, at inflationen rent faktisk har toppet, siger Jes Asmussen.
Han forklarer, at den stigende inflation er med til at udhule vores købekraft, hvilket betyder, at danskerne har færre penge til rådighed hver måned.
Samtidig betyder prisstigningerne, at verdens centralbanker har fået meget travlt med at stramme pengepolitikken. I starten af september satte Den Europæiske Centralbank (ECB) eksempelvis sin bærende rente op med 0,75 procentpoint.
Og de stigende renter har en direkte påvirkning på det danske boligmarked, fortæller Jes Asmussen:
- Vi må jo nok erkende, at vi går fra en periode, hvor vi har haft en fest på boligmarkedet, til at vi nu vil blive ramt af nogle ret gedigne tømmermænd.
Der er ""ikke den store tvivl om"", at 2023 økonomisk vil blive et værre år end det igangværende, lyder det fra Jes Asmussen. Tværtimod tror han, at den nedtur, vi i øjeblikket oplever i dansk økonomi, vil tage til i fart i løbet af de næste kvartaler.
- Vi forventer, at dansk økonomi vil være skrumpet, når vi kigger på det samlede resultatet for 2023, siger han.
En recession betyder ofte en stigning i arbejdsløsheden, og mens Jes Asmussen håber, at ""vores stramme arbejdsmarked"" kan være med til at udskyde lidt af stigningen i en kommende ledighed, forventer Handelsbanken, at arbejdsløsheden vil stige i løbet af 2023.
Han fortæller, at det afgørende for dansk økonomi lige nu er, hvordan Danmark håndterer energikrisen.
Der er dog lys for enden af tunellen, understreger Jes Asmussen:
- Vores prognose peger på, at vi forhåbentlig kan begynde at se en bedring i økonomien i sommeren næste år.
Den danske Nationalbank præsenterer onsdag klokken 10.30 deres prognose for dansk økonomi.
_
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-21
https://nyheder.tv2.dk/penge/2022-09-20-c25-indekset-saetter-bundrekord-for-2022,"Toneangivende dansk aktieindeks når laveste niveau i over et år. Analytiker tror rentehop kan spille en rolle.
Det toneangivende danske aktieindeks, C25, lukkede tirsdag i det laveste niveau siden november 2020.
Indekset består af de 25 mest omsatte danske aktier. C25 har i 2022 løbende tabt værdi, siden indekset toppede i slutningen af sidste år.
Afdelingsdirektør i Sydbank Ole Kjær Jensen peger over for Marketwire på, at indekset egentlig åbnede dagen positivt.
I løbet af dagen meldte den svenske centralbank, Sveriges Rigsbank, ud, at den giver sin rente et løft på et helt procentpoint. Det er tre årtier siden, at den svenske nationalbank har haft behov for at løfte renten så hurtigt.
Når renterne stiger, stiger det afkast, man som investor kan få i at have penge stående i obligationer.
Dermed bliver det groft sagt mindre attraktivt at have sine penge stående i de aktier, der ikke kan forventes at give samme afkast, eller hvor det er forbundet med en større risiko at opnå et marginalt større afkast.
Derfor kan nyheden om det svenske rentehop ifølge Ole Kjær Jensen have skabt en psykologisk effekt.
Ikke fordi den svenske rente er vigtig for verdensøkonomien, forklarer han. Men fordi andre større centralbanker måske kan finde på det samme.
- Hvad kan Federal Reserve så finde på i morgen? Det har gjort, at man er vendt rundt efter en positiv åbning, siger Ole Kjær Jensen til Marketwire.
Den amerikanske centralbank, Federal Reserve, afholder onsdag rentemøde. Her ventes der også en rentestigning. Ifølge CNBC ventes et hop på 0,75 procentpoint.
Den amerikanske økonomi kæmper med en inflation, der i august var lidt højere end ventet, men også på den anden side en frygt for, at for hidsige rentestigninger kan bremse økonomien med større arbejdsløshed til følge.
Den amerikanske centralbank har allerede hævet renterne fire gange i år. De seneste to gange har det været med 0,75 procentpoint.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-20
https://nyheder.tv2.dk/2022-09-20-dagens-nyheder-20-september,"Vi giver dig dagens nyheder, mens de sker. Du kan tippe TV 2s journalist her.
Regeringen har ikke længere planer om at sikre en mere blandet elevsammensætning i landets folkeskoler ved at indføre en fordelingsmodel. Det oplyser Børne- og Undervisningsministeriet til Berlingske.
En person er kommet til skade i forbindelse med arbejdsulykken på en Q8-tankstation på Storebæltsvej i Korsør. Personen vil blive fløjet på hospitalet, og de nærmere omstændigheder vil blive undersøgt. Det skriver Sydsjællands og Lolland-Falsters Politi, der ikke har yderligere oplysninger om ulykken i øjeblikket.
Politiet er tirsdag aften rykket ud til Q8-tankstationen på Storebæltsvej i Korsør, hvor der er sket en arbejdsulykke. For nuværende er der ikke flere oplysninger, lyder det fra Sydsjællands og Lolland-Falsters Politi på Twitter.
Liberal Alliances leder, Alex Vanopslagh, erkender, at han ikke har haft styr på boligreglerne. Han har derfor opsagt sin lejlighed i Struer samt den bolig i København, som Folketinget har stillet til rådighed. Det skriver Vanopslagh på Facebook tirsdag aften, kort før at Dagbladet Information bringer historien om partilederens brud på boligreglerne.
Storebæltsbroen er igen åben for trafik, efter at broen var midlertidig lukket tirsdag aften. Der er heller ikke længere kødannelse på broen, oplyser Sund & Bælt på Twitter. De seneste dage har broen planmæssigt lukket kortvarigt ned for trafikken grundet vejarbejde.
To aarhusianske tilbud til unge i udsatte boligområder er blevet midlertidigt lukket. Det oplyser Aarhus Kommune i en pressemeddelelse ifølge Stiften.dk. Kommunen har konstateret flere forhold, som indikerer, at der kan være tale om strafbare forhold på de sociale tilbud Indsatsen UC Gadeplan og Kontaktstedet. Sagen er nu overdraget til politiet.
Storebæltsbroen er kortvarigt lukket for al biltrafik, mens der omlægges til dobbeltrettet trafik. Det vil sige, at der hele aftenen og natten kun bliver åbent for trafik i ét spor hver retning. Der må forventes kø, indtil broen åbner klokken 19.45, skriver Sund & Bælt på Twitter.
En 40-årig kvindelig cyklist er uden for livsfare, efter at hun tirsdag eftermiddag var invovleret i en højresvingsulykke på Ballerup Boulevard. Det oplyser Københavns Vestegns Politi, der tirsdag aften har afsluttet sit arbejde på stedet. Ifølge Ekstra Bladet kom cyklisten dog alvorligt til skade. 
Datatilsynet er i forbindelse med en artikel på TV2.DK blevet opmærksomme på en Facebook-gruppe, hvor præster deler detaljer om borgere. Tilsynet vil nu undersøge, om gruppen overtræder reglerne for personfølsomme oplysninger. Det skriver tilsynet på dets hjemmeside.
C25-indekset er tirsdag lukket på det laveste niveau i 2022. Indekset, der består af de 25 toneangivende danske aktier, faldt særligt efter nyheden om en større end ventet svensk rentestigning.
TDC har løst problemet med selskabets mobilnetværket, der forhindrede mange mobilkunder i at kunne foretage opkald. Det oplyser TDC til Ritzau.
TDC har i øjeblikket problemer med sit mobilnetværk i hele landet, og derfor vil mange mobilkunder have svært ved at foretage opkald. Det oplyser selskabet til Ritzau.
En cyklist er ved at blive sendt med en ekskorte til Rigshospitalet i København efter en mulig højresvingsulykke med en lastbil på Ballerup Boulevard ved Mileparken. Det oplyser vagtchef ved Københavns Vestegns Politi til Ekstra Bladet. Ifølge mediet er cyklisten ved bevidsthed.
Den danske skuespiller Elin Reimer er død. Hun blev 94 år. Det oplyser familien til DR Nyheder. Elin Reimer er kendt for sin rolle som kokkepigen Laura i 'Matador' og som fru Olsen i 'Krummerne'.
En 14-årig dreng er blevet tilbageholdt for salg af euforiserende stoffer, efter at Københavns Politi tog ham i at være i besiddelse af en større mængde hash og penge, der formentlig stammer fra den organiserede hashhandel. Det skriver politikredsen på Twitter.
Danmark vil betale klimaerstatning til fattige lande, siger udviklingsminister Flemming Møller Mortensen (S) ved FN's Generalforsamling. Tilførslen af ekstra midler er en del af aftalen om finansloven for 2022. 
En 52-årig kvinde er afgået ved døden i forbindelse med en trafikulykke på motorvejen E45 nord for Aarhus. Det skriver Østjyllands Politi på Twitter. Politikredsen er i gang med at undersøge årsagen til ulykken. De pårørende til kvinden er underrettet.
Rasmus Prehn (S), minister for fødevarer, landbrug og fiskeri, er ""ærgerlig og flov"" over, at han er skyld i, at Rigsrevisionen nu skal undersøge ministres og ministeriers brug af kreditkort fra 2015 til i år. Omvendt er han positiv over, at der nu ""kommer rene linje"". Det siger han i et interview med TV 2.
Motorvejen E45 nord for Aarhus er nu genåbnet i nordgående retning mellem Hadsten og Sønder Borup. Trafikanter i området må stadig forvente kødannelse og forlænget rejsetid på op mod halvanden time resten af eftermiddagen, skriver Vejdirektoratet. 
Som led i efterforskningen af det skuddrab, der fandt sted mandag 12. september, søger Københavns Politi nu vidner, der kan have set gerningsmanden til fods eller på elcykel i et konkret område ved Hulgårdsvej. Læs mere her.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-20
https://omtv2.tv2.dk/media/dgdg00v1/tv-2-ansvarlighedsrapport-2022.pdf,,Unknown date
https://nyheder.tv2.dk/samfund/2022-09-05-danskere-advares-om-stor-ekstraregning-efter-russisk-gasstop,"Europa bekymrer sig for, om man overhovedet modtager gas til vinter. Derfor sendes prisen op, vurderer økonom.
Gaspriserne på det europæiske marked stiger mandag med omkring 25 procent, efter at Rusland lørdag lukkede for forsyningen til Europa via gasledningen Nord Stream 1 på ubestemt tid.
Derfor skal danskerne forberede sig på, at de bliver ramt af nogle store ekstraregninger i den nærmeste fremtid, siger Søren Kristensen, der er cheføkonom hos Sydbank.
- De danske gasforbrugere bliver i første omgang ramt hårdt af de her stigninger, men det gør elkunderne også, fordi gassen har stor betydning for elproduktionen.
Der vil gå en eller to måneder, inden prisstigningen slår ud i forbrugerpriserne.
Det hører med til historien, at man op til mandagens stigning så ganske store fald.
- Så på trods af stigningen mandag rammer vi ikke helt den top, som vi havde i løbet af august, siger han.
Prisen for gas lyder tidligt mandag eftermiddag på cirka 270 euro per megawatt-time. I løbet af august lå den på knap 340 euro.
Ifølge Søren Kristensen er der ikke tvivl om, at det er Ruslands forsyningsstop til Europa, der er skyld i udviklingen mandag.
- Det er jo udbuddet, der bliver ramt, når Rusland igen siger, at der ikke sendes gas igennem Nord Stream 1, siger han.
- Og så handler det også om bekymringen for, hvad vi ser ind i med vinteren. Mange er bange for, om de overhovedet får gas, så de er villige til at betale en høj pris for det.
Cheføkonomen kalder det meget usædvanligt, at gasprisen stiger så meget på en dag.
- Det er nogle helt vilde prisstigninger.
- For nogle år siden repræsenterede en stigning på mere end 20 procent en betydeligt mindre værdi. Men med priserne i dag er udviklingen i kroner og øre uhørt, fastslår han.
Til sammenligning lå den europæiske gaspris på omkring 20 euro per megawatt-time i begyndelsen af sidste år.
Aktiemarkederne har også fået en hård medfart mandag.
For det danske C25-indeks så det værst ud kort efter fondsbørsens åbning, da det stod til at falde mere end 2 procent.
C25-indekset består af de 25 mest handlede aktier på det danske aktiemarked.
Siden har det ledende indeks genvundet noget terræn og ligger ved 14-tiden til at falde omkring 1,1 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-05
https://nyheder.tv2.dk/samfund/2022-09-01-danske-aktier-falder-markant-efter-meldinger-om-stigende-renter,"Det er forventningen, at Den Europæiske Centralbank hæver renten i næste uge for at kontrollere inflationen.
De danske aktier har fået en kedelig start på dagen.
Det toneangivende C25-indeks falder omkring klokken 11 med cirka 2,7 procent. Samtlige aktier i indekset befinder sig i rødt terræn.
Det er formentlig udsigten til højere renter, der får investorerne til at trække følehornene til sig, vurderer Per Hansen, der er investeringsøkonom hos Nordnet.
- På et rentemøde i USA blev det for nylig slået fast med syvtommer søm, at renterne kommer til at gå noget højere, fordi det skal sikres, at inflationen ikke bliver noget, som driller på længere sigt, siger han.
- Investorerne kigger generelt ind i en stor mængde af usikkerhedsfaktorer i den globale økonomi samt ind i en fortsat krig i Ukraine, der lurer i baggrunden.
C25-indekset består af de 25 mest handlede danske aktier.
Det er også forventningen, at Den Europæiske Centralbank (ECB) igen vil hæve renten i næste uge i et forsøg på at gøre det mere attraktivt at holde lidt på pengene.
Priserne i landene med euro var i august 9,1 procent højere end i samme måned sidste år. Det viste Eurostats første indikator for prisudviklingen onsdag.
Per Hansen noterer sig, at det er nogle af de cykliske aktier som Mærsk, der falder meget torsdag. Den danske rederikoncern falder mere end tre procent.
Cykliske aktier er dem, som følger svingningerne i økonomien.
Det er dog medicinalselskabet Bavarian, som udgør bunden torsdag formiddag. Selskabet ligger næsten seks procent lavere end ved fondsbørsens lukning onsdag.
Det toneangivende C25-indeks har i det hele taget været inde i en svær periode. Siden 11. august er indekset faldet med mere end ni procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-09-01
https://nyheder.tv2.dk/business/2022-08-10-overblik-hvad-betyder-inflationen-for-danmarks-oekonomi,"Inflation
Overblik: Hvad betyder inflationen for Danmarks økonomi?
Inflationen er rekordhøj. Men hvordan går det egentlig med den danske økonomi? Få overblikket her​.
Mikkel Walentin Mortensen (https://nyheder.tv2.dk/profil/mikkel-walentin-mortensen), Steffen Neupert (https://nyheder.tv2.dk/profil/steffen-neupert), Nikolaj Albrectsen (https://nyheder.tv2.dk/profil/nikolaj-albrectsen), Said Nuh (https://nyheder.tv2.dk/profil/said-nuh), Lasse Kalhauge (https://nyheder.tv2.dk/profil/nikolaj-albrectsen)
Hvordan går det med økonomien?
Spørgsmålet er let at stille, men svært at besvare. Mens det går fremragende med visse dele, er der krisestemning andre steder.
TV 2 forsøger i dette 360 graders overblik at samle nogle af de vigtigste tal og tendenser på tværs af økonomiens mange dele for at give et indblik i, hvordan det egentlig står til.
Vi har valgt at fokusere på inflationen, energipriserne, aktie- og boligmarkedet, renterne, vores penge, det danske arbejdsmarked og vores forventninger til fremtiden.
Mens nogle af tallene opdateres dagligt, er der for andre en vis forsinkelse. Tallene for inflation i Danmark udkommer eksempelvis kun én gang om måneden, og derfor kan man eksempelvis i starten af september opleve, at de nyeste inflationstal er fra juli.",2022-08-10
https://nyheder.tv2.dk/samfund/2022-08-02-flere-virksomheder-vil-betale-maend-for-at-gaa-hjemme-i-24-uger-vi-taenker-at-det-kan-blive-en-god-forretning,"Tirsdag træder nye barselsregler i kraft. 11 ugers barsel øremærkes til mænd, men ikke alle virksomheders barselsvilkår matcher den nye ordning.
Tirsdag træder de nye barselsregler, der øremærker 11 ugers barsel til fædre, i kraft.
I den forbindelse har flere danske virksomheder ændret deres barselsvilkår, så fædre og medforældre har ret til flere ugers barselsorlov med løn end hidtil.
En af dem er virksomheden Rambøll. Her er barselsvilkårene blevet justeret efter de nye barselsregler, så alle har ret til 24 ugers barsel med fuld løn uanset køn.
Ændringen træder i kraft samtidig med de nye barselsregler 2. august.
- Vi har et ønske om at skabe en inkluderende arbejdsplads med lige muligheder for alle. Vi vil gerne understøtte, at der er en kultur, der gør, at det er helt almindeligt at forvente af fædre, at de tager barsel, fortæller den administrerende direktør for Rambøll, Ib Enevoldsen.
Initiativet kan blive dyrt for virksomheden, der har 34 procent kvinder og 66 procent mænd ansat. Alligevel ser Ib Enevoldsen det som en god forretning på sigt.
- Det er en mulighed for at gøre arbejdspladsen inkluderende og attraktiv for både nuværende og fremtidige ansatte.
Men hvis det kan blive en god forretning, hvorfor har I så ikke ændret barselsvilkårene før nu?
- Det er en udvikling, der har været undervejs de seneste år. Men årsagen er nok, at vi er udsat for konkurrence, og det her koster jo en del penge. Vi håber, at mange andre også opdaterer barselsvilkårene nu, så der bliver ensartede konkurrencevilkår, siger Ib Enevoldsen.
En af de ansatte hos Rambøll, der kommer til at nyde godt af de nye vilkår, er afdelingsleder Michael Uhrlund Staunstrup. Han venter sit andet barn i slutningen af august.
Michael Uhrlund Staunstrup har valgt at sige ja tak til alle 24 uger med løn.
- Jeg glæder mig til at være sammen med min kommende datter, mens hun er helt lille. Da min kæreste var på barsel med vores søn, gik jeg på arbejde, så jeg så det lidt fra sidelinjen.
For Michael Uhrlund Staunstrup og kæresten betyder de nye barselsvilkår, at spørgsmålet om løn og økonomi kommer ud af ligningen, og at han derfor kan tage en længere barsel.
- Jeg tror, at det gør noget godt for familien, at jeg kommer tæt på min datter så tidligt.
Jeg glæder mig til at være sammen med min kommende datter, mens hun er helt lille
Parret havde ikke de store diskussioner om, hvorvidt Michael Uhrlund Staunstrup skulle tage længere barsel denne gang. Heller ikke selvom det betyder kortere barsel til kæresten.
- Min kæreste har prøvet det med vores søn. Hun vil gerne dele de glæder, der er ved at gå derhjemme med et lille menneske, med mig, fortæller den kommende far.
Kilde: Beskæftigelsesministeriet 
Rambøll er bare én blandt en række større virksomheder, der tilbyder flere ugers barsel med løn til deres ansatte.
Der er dog stor forskel på, hvor mange ugers barsel de ansatte i landets virksomheder kan få. Det viser en rundringning til de danske C25-virksomheder foretaget af TV 2 BUSINESS.
Novo Nordisk ligger suverænt i top, når det kommer til løn under barsel. Her tilbyder man op til 37 ugers barsel med fuld løn til ansatte uanset køn.
Mærsk, Chr. Hansen og GN Store Nord giver op til 24 uger.
Og hos Jyske Bank, Nordea og Tryg kan fædre og medforældre få fuld løn i op til 16 uger, mens  Bavarian Nordic giver op til 14 uger og Carlsberg 13. Demant giver op til 12 uger og DSV op til 8 uger.
Vi håber, at det er med til at skabe diversitet og få flere kvinder på arbejdspladsen og flere kvinder i ledelsen
Flere andre ikke-børsnoterede virksomheder er fulgt efter nogle af de store, der tilbyder 24 uger. Det gælder blandt andet Cowi, Deloitte, Danfoss, Rambøll, Nykredit, PwC, EY, KPMG og Kammeradvokaten.
Danfoss har ligesom Rambøll ændret deres barselsvilkår i lyset af de nye barselsregler.
Fra 2. august kan alle ansatte hos Danfoss få 24 ugers barsel med løn, ligesom kravet om ni måneders anciennitet frafalder, så nystartede medarbejdere også kan få bedre adgang til barsel.
- Vi håber, at det er med til at skabe diversitet, få flere kvinder på arbejdspladsen og flere kvinder i ledelsen, siger hr-chef for løn og ansættelsesforhold hos Danfoss Pernille Kristensen.
Også Danfoss forventer at komme til at skulle punge ud.
- Det koster nogle penge, men vi tror, at det bliver betalt tilbage. Trygge medarbejdere betaler tilbage til virksomheden. De gør et bedre stykke arbejde og bliver længere, siger hr-chefen, der glæder sig til at se, hvor mange af virksomhedens 70 procent mandlige ansatte, der vil benytte sig af muligheden.
Men hvis I tror, at det kan betale sig, hvorfor har I så ikke gjort det før nu?
- Når man kommer med nye tiltag som det her, vil man altid spørge sig selv, hvorfor gjorde vi det ikke noget før. Men jeg er rigtig glad for den pakke, som vi nu har mulighed for at give, siger Pernille Kristensen.
Økonomi har en betydning
De nye barselsvilkår glæder også it-rekrutteringskonsulent hos Danfoss Aske Landgren, der venter sit første barn med sin kone, der har termin 15. august.
Parret har været bange for, at konen ville gå i fødsel før 2. august, så de ikke ville få mulighed for at benytte sig af de nye barselsregler.
- Med Danfoss' nye barselsvilkår kan jeg tage noget mere barsel end først planlagt, fordi det er med løn og derfor ikke dyrt for os. Økonomi har en betydning, fortæller Aske Landgren, der glæder sig til at blive far for første gang.
Det er langtfra alle virksomheder, der har opdateret deres barselsvilkår. Derfor kan der være stor forskel på, hvordan forskellige familier bedst kan tilrettelægge deres barselsplan og samtidig få økonomien til at hænge sammen.
Du kan læse rådgivningschef hos Djøf Mette Knudsens fire gode råd til planlægningen af din barselsorlov her.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-08-02
https://nyheder.tv2.dk/penge/2022-07-31-efter-raedselsmaaneder-ser-det-danske-aktiemarked-ud-til-at-vende-men-pas-paa-med-investeringerne,"Nedturen på aktiemarkedet ser i disse dage ud til at vende. En kapitalforvalter giver her fire råd til at komme i gang med at investere.
Det danske aktiemarked viser i øjeblikket gode takter.
Torsdag steg det danske C25-aktieindeks med hele 2,9 procent, og fredag fulgte det trop med stigninger på mere end 1 procent.
Indekset ligger i øjeblikket på fine 12 procent for hele juli måned, og samtidig ser det ud til, at de europæiske aktier nærmer sig den bedste måned siden november 2020.
Det sker efter flere rædselsmåneder for markedet, der stadig er nede med omkring 10 procent.
Og noget tyder på, at der i takt med stigningerne på markedet også er stigende interesse for aktieindkøb blandt danskerne. I hvert fald er et af de mest googlede spørgsmål den seneste uge, ”hvordan investerer man i aktier”.
Men selvom man kan forledes til at tro, at det danske aktiemarked er ved at vende, og det kan være fristende at satse på fortsat grønne tal, skal man holde lidt på sine penge.
Det siger Lars Hytting, der er chef for aktiehandlen hos Artha Kapitalforvaltning.
- Vi har haft et par gode dage, en god måned, men der er foreløbig gået syv af årets måneder. To af dem har været positive, resten har været negative, fortæller han.
Ifølge ham er der et par jokere, man skal være opmærksom på, hvis man lader sig rive med af to gode dage i træk for de danske aktier.
I sidste uge hævede Den Europæiske Centralbank (ECB) sin rente med 0,50 procentpoint. Senere samme dag fulgte Danmarks Nationalbank trop.
Tirsdag satte den amerikanske centralbank (FED) igen renten op med 0,75 procentpoint. Rentehævningerne er tiltag, der skal sætte en stopper for den højeste inflation i knap 40 år.
Og centralbankernes renteændringer sætter sig direkte i aktiemarkedet, fortæller Lars Hytting.
- Hvis der er noget, aktierne ikke kan lide, så er det, at renterne stiger voldsomt, siger han.
Han forklarer, at rentestigningerne i kombination med inflationen gør os urolige og afventende, hvilket kan være giftigt for markedet. Samtidig forventer markedet yderligere renteforhøjelser. Men renten må ikke stige for meget eller for hurtigt, understreger han:
- Medicinen skal doseres korrekt, ellers kvæler man hele økonomien og væksten, så bankerne skal ikke stramme for meget.
Ud over usikkerheden omkring centralbankernes renteændringer er det globale marked også presset af en generel usikkerhed, der skyldes Ruslands krig i Ukraine.
Samtidig skal vi holde os for øje, at de gode tal på aktiemarkedet er et øjebliksbillede. Overordnet set er år 2022 faktisk et dårligt aktieår.
- Aktiviteten er dalende. Detailsalget falder over hele kloden, virksomheder melder om nedgang i aktiviteten. Det er en direkte konsekvens af de højere renter, forklarer Lars Hytting.
Hvis du mener, at nu er det rigtige tidspunkt for dig at blive privatinvestor, har Lars Hytting følgende investeringsråd:
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-07-31
https://nyheder.tv2.dk/business/2022-07-28-vestas-aktien-brager-op-stiger-159-procent,"Vestas-aktien er steget med 15,9 procent torsdag. Det sker, efter at der er kommet nyt om klimapakke i USA.
På papiret er aktionærerne i Vestas blevet næsten 26 milliarder kroner rigere torsdag.
Det skyldes, at selskabets aktie er steget med 15,9 procent torsdag.
Ifølge mediet Marketwire er Vestas' markedsværdi steget med 25,8 milliarder kroner til 188,4 milliarder.
Aktiens værdi er braget op, efter at Demokraterne i USA onsdag aften blev enige om rammerne for en ny klimapakke, der skal reducere CO₂-udledningerne i landet med 40 procent inden 2030.
Klimaplanen har en værdi af 369 milliarder dollars. Det svarer til 2,7 milliarder kroner.
Planen kan ende med at blive ekstremt vigtig for danske Vestas, siger Jacob Pedersen, der er aktieanalysechef i Sydbank.
- Man har haft et marked i USA, hvor det i de bedste år har fyldt mere end en tredjedel af Vestas' samlede forretning, siger han til Ritzau.
- Det er et marked, der lige nu kører lidt på pumperne. Ikke fordi de grønne støtteordninger er væk, men fordi der er uvished om, hvorvidt der kommer en meget bedre ordning.
Hvis planen bliver til virkelighed, vil det komme til at give et markant løft til det amerikanske marked hen over de næste år. Det kan blive guld værd for det danske selskab, vurderer Jacob Pedersen.
Planen er dog ikke vedtaget endnu, og derfor kan en stigning på 16 procent måske ses som en overreaktion fra investorerne. Men det mener aktieanalysechefen ikke er tilfældet.
- Det er klart, at man kan se 15 procent som en overreaktion oven på en plan, som ikke engang er vedtaget endnu.
- Men virkeligheden er jo, at et stærkt amerikansk marked er langt mere værd for Vestas end 16 procent mere i børsværdi, fordi markedet kan komme op og fylde mellem 30 og 40 procent af deres aktiviteter.
Særligt Vestas var medvirkende til, at det danske C25-indeks torsdag steg med 2,9 procent samlet.
Ørsted var en anden af dagens højdespringere med en stigning på 6,7 procent
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-07-28
https://vejr.tv2.dk/video/TWloMkY5X1Y0SmpfekZuRTRlWFhHM1VmRkVYckg5dVc,Article not found,Unknown date
https://nyheder.tv2.dk/video/dXJuOnR2MjpjbXM6YnJpZ2h0Y292ZTp2aWRlbzo2MzA5MDYzMzczMTEy,Article not found,Unknown date
https://nyheder.tv2.dk/video/clE3X3ExRnhlM2dyaXFpTmVwcjZuWGQzT0hDS3RHV1Q,Article not found,Unknown date
https://livsstil.tv2.dk/video/SlhfMmxiQTJPNWJOTDhuYUhrSFU5YVUyRUFuSEpGUzQ,Article not found,Unknown date
https://livsstil.tv2.dk/video/OElfcDZJUjJvUW5OSjFxWHJUbkdlb1IyRWJfZm93UXU,Article not found,Unknown date
https://nyheder.tv2.dk/video/RG5LV0JVYmtiRGxwOFBOODF6TjdyYTU4OFZWczBHb0M,Article not found,Unknown date
https://nyheder.tv2.dk/video/WUh5eUx2c1RyMzRDUXA1d2hrZTBRR1R2R0g5SG80dUU,Article not found,Unknown date
https://nyheder.tv2.dk/2022-06-16-juridisk-faderloese-kraever-erstatning-af-den-danske-stat,"Vi giver dig dagens nyheder, mens de sker. Du kan tippe TV 2s journalist her.
27 juridisk faderløse i Grønland kræver hver 125.000 kroner i erstatning fra den danske stat. Det oplyser gruppens advokat, Mads Pramming, til grønlandske KNR. At være juridisk faderløs vil sige, at man er født i Grønland og ikke har haft ret til at få fastslået, hvem er ens far.
København er ligesom sidste år blevet  kåret som verdens bedste by at bo og leve i af livstilsmagasinet Monocle. Det skriver Københavns Kommune i en pressemeddelelse. Monocle fremhæver blandt andet, at byen hurtigt er vendt tilbage til normalen efter coronavirus.
Den vrede hob af Trump-tilhængere, som stormede den amerikanske kongres 6. januar 2021, var på et tidspunkt omkring 12 meter fra vicepræsident Mike Pence, som de havde truet med at hænge. Det siger den komité, der undersøger forløbet, under en offentlig høring, skriver CNN.
DR-programmet Debatten sendte torsdag aften direkte fra folkemødet på Bornholm med flere folketingspolitikere som deltagere, da en gruppe klimaaktivister gik op på scenen, hvilket fik DR til at afbryde programmet. På Twitter skriver Extinction Rebellion, at de stod bag.
LIGE NU: Klimakrisen kan ikke længere drukne i bla bla bla! Vi stopper @DebattenDR2 for at kræve et reelt klimaborgerting! #dkpol pic.twitter.com/75Og4h61cY
Regeringen ønsker at indføre en grænse for, hvor høje gennemsnit der kan kræves for at komme ind på videregående uddannelser. Det maksimale karaktergennemsnit skal være 10. Det vil statsminister Mette Frederiksen (S) meddele fredag på folkemødet, siger hun til Politiken.
To fodgængere er torsdag aften blevet påkørt af en højresvingende bil på Hovedvejen i Gørløse, oplyser Nordsjællands Politi til TV 2. En ældre kvinde kom alvorligt til skade og er kørt til Rigshospitalet med politieskorte. Den anden fodgænger slap med overfladiske skader.
En af Europas største lufthavne Schiphol i Amsterdam har indført et loft over, hvor mange passagerer, den kan håndtere om dagen hen over sommeren. Årsagen er høj efterspørgsel på flyrejser og mangel på arbejdskraft, skriver lufthavnen på sin hjemmeside. Den forventer, at det fører til aflysninger.
Mellem 2011 og 2021 var der 29 registrerede sager om seksuelle krænkelser i folkekirken, viser tal, som Kirkeministeriet har modtaget fra landets stifter, skriver Kristeligt Dagblad. 22 af sagerne omhandlede krænkelser begået af præster. Syv af sagerne omhandlede krænkelser begået af kirkefunktionærer.
I Norge har det vakt harme, at prinsesse Ingrid Alexandra torsdag holder 18-årsfødselsdag for omkring 200 personer på hovedbiblioteket i Oslo, som derfor lukkes for offentligheden, skriver VG. Det er ""simpelthen pinligt"", skriver to repræsentanter for de norske bibliotekarer i en kronik i Dagbladet.
C25-indekset falder torsdag med 3,5 procent. Det er det syvende største fald nogensinde på det toneangivende aktieindeks. Faldet sker, efter at den amerikanske centralbank onsdag hævede renten med 0,75 procent.
En 36-årig kvinde er blevet varetægtsfængslet i 27 dage og sigtet for at ville dræbe en 39-årig mand med tre knvstik i en lejlighed i København onsdag eftermiddag. Det skriver Ritzau.
Terrortruslen fra ekstrem islamisme i Norge er faldet. Det mener den norske efterretningstjeneste PST, som vurderer, at der er ""lille sandsynlighed"" for et angreb inden for de næste 18 måneder. Truslen om et angreb fra højreekstremister vurderes lidt højere. Det skriver PST i en pressemeddelelse.
Ifølge fransk militær har de franske styrker i Operation Barkhane dræbt næsten 40 personer i en antiterroraktion i grænseområdet mellem Niger og Burkino Faso 14. juni. Det oplyser militæret ifølge Reuters.
Amagermotorvejen er åben igen efter et uheld med en lastbil. Men der er stadig kø, som forventes afviklet i løbet af aftenen, skriver Vejdirektoratet.
Der er sket et uheld på Amagermotorvejen ud for Avedøre Holme. Umiddelbart er ingen kommet til skade, men der er en del materielle skader, oplyser Københavns Vestegns Politi på Twitter, efter at en lastbil tilsyneladende er kørt igennem autoværnet og krydset samtlige spor i modsatte side, før den kørte galt. Én vognbane er åben i udadgående retning.
Storbritannien har torsdag indført sanktioner mod den russiske patriark Kirill på grund af den magtfulde præsts ""fremtrædende støtte"" til Ruslands invasion af Ukraine. Dette skridt kommer, to uger efter at EU overvejede at indføre sanktioner mod patriarken, men det blev opgivet, da Ungarn modsatte sig beslutningen. Det skriver Reuters.
Den første regning for Danmarks deltagelse i EU's samarbejde om forsvar og sikkerhed er nu kommet efter afskaffelsen af forbeholdet. 12,2 millioner kroner skal betales til EU's satellitcenter og Den Europæiske Fredsfacilitet. Det fremgår af et aktstykke sendt af forsvarsminister Morten Bødskov (S) til Folketingets Finansudvalg. Aktstykket er ""af hastende karakter"", da regeringen ønsker at indtræde formelt i det europæiske samarbejde 1. juli.
Trusler om at melde en københavnsk skole til de tyrkiske myndigheder koster en 36-årig mand 60 dages betinget fængsel. Det har Retten i Roskilde afgjort torsdag. Manden har anket dommen på stedet. Truslerne faldt i en debattråd på Facebook. Her lød det, at manden ville udpege skolen som tilhænger af Gülen-bevægelsen til myndighederne i Tyrkiet.
Coronasmitten stiger i hele Danmark. Fra uge 22 til uge 23 er der sket en stigning på 53 procent i antallet af bekræftede coronatilfælde fra 3805 tilfælde til 5830 tilfælde. Det viser seneste tendensrapport fra Statens Serum Institut (SSI). I samme periode er antallet af pcr-tests steget med 11 procent.
En italiensk kirurg dømmes i Sverige for at have indopereret et kunstigt luftrør på en kvinde med alvorlige komplikationer til følge, skriver nyhedsbureauet TT. Lægen, Paolo Macchiarini, var tiltalt for grov vold, men byretten i Solna har bestemt, at der i stedet var tale om såkaldt uagtsom legemsbeskadigelse. Det skyldes, at Macchiarini ifølge retten ikke havde til hensigt at skade patienten.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-06-16
https://nyheder.tv2.dk/business/2022-06-16-c25-indekset-i-stort-fald,"Et stort dyk på det toneangivende danske aktieindeks har torsdag kostet investorer over 100 milliarder kroner.
C25-indekset falder torsdag med 3,5 procent.
Det er det syvende største fald nogensinde på det toneangivende aktieindeks.
Falder sker, efter at den amerikanske centralbank onsdag aften hævede renten med 0,75 procent.
Der var fra morgenstunden negativ stemning på den danske Nasdaq Copenhagen-børs, hvor aktiekurserne faldt ret markant.
Og nedturen ændrede ikke kurs i løbet af dagen, som altså blev en af de værste i indeksets historie, der rækker tilbage til slutningen af 2016.
C25-indekset består af de 25 mest betydningsfulde aktier. Det er torsdag faldet til 1514,33.
Hårdest ramt er aktier som Rockwool og GN Store Nord, der falder med henholdsvis 8,2 og 7,7 procent.
Sydbanks analysechef, Jacob Pedersen, vurderer, at værdier i C25-indekset på omkring 130 milliarder kroner er gået op i røg torsdag. Det siger han til mediet MarketWire, hvor han dog understreger, at der er tale om et skøn.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-06-16
https://nyheder.tv2.dk/business/2022-06-14-mandag-skete-der-noget-paa-aktiemarkedet-der-ellers-kun-sker-ekstremt-sjaeldent,"Mandag faldt aktiemarkedet tungt, der blev skåret milliarder af de mest populære kryptovalutaer, og risikoen for en økonomisk krise steg.
Mandag var én af de dage, der nok vil blive skrevet om i fremtidens økonomibøger.
Efter et rædselsfuldt halvt år tog det amerikanske aktieindeks S&P 500 – det vigtigste i verden – endnu et stort hug og røg dermed forbi en både vigtig og bekymrende grænse.
Bekymrende fordi mandagens fald betyder, at der nu officielt er skåret mere end 20 procent af S&P 500-indeksets værdi, siden priserne toppede i januar.
Og vigtigt fordi det kun er sket syv gange før de sidste 50 år.
I aktiesprog kaldes et fald på 20 procent siden den seneste pristop for et bear market – et bjørnemarked – men for almindelige mennesker vil det måske være mere fristende at kalde det en børskrise.
Selvom eksperter gennem de seneste år har sagt, at aktiepriserne er blevet pumpet kraftigt og kunstigt op af hjælpemilliarder, der skulle holde hånden under økonomien, mens pandemien hærgede, har det også betydning ude i virkeligheden, når aktiekursen på denne måde falder til jorden.
Både for dem, der har købt på toppen og derfor allerede har tabt penge, og for de millioner af mennesker, der har brugt aktiemarkedet til at spare op til deres alderdom og pension, er konsekvenserne til at få øje på.
Men det var ikke kun på aktiemarkedet, at mandag var usædvanligt mørk.
Kryptovalutaen Bitcoin røg eksempelvis under 23.000 dollars per mønt, hvilket er langt fra efterårets top, hvor man skulle betale over 67.000 dollars, hvis man ville eje én Bitcoin.
Og i samme boldgade fik den næststørste kryptovaluta, Ethereum, barberet omtrent 30 procent af sin værdi af.
Ifølge Otto Friedrichsen, der er aktiechef hos kapitalforvalteren Formuepleje, bunder nedturen på aktie- og kryptomarkedet i de samme temaer – særligt inflation og centralbankernes modtræk, stigende renter.
Hidtil har den amerikanske centralbank, Federal Reserve System (FED), lagt op til forholdsvis store rentestigninger. Men mandag begyndte der pludselig at sprede sig en frygt for, at FED ville stramme endnu mere på renteskruen for at få inflationen under kontrol.
Potentielt kan renten blive hævet med op mod 0,75 procentpoint i ét hug, lød meldinger, fordi nye tal indikerede, at inflationen i USA var højere, end man tidligere havde forventet.
Et så stort rentehop i én omgang er ikke set siden 1994, og det blev af nogle tolket som en øget risiko for en økonomisk nedtur – en såkaldt recession.
- Centralbanker over hele verden forsøger at bremse inflationen ved at hæve renterne. Udviklingen, hvor man kan blive nødt til at træde hårdt på bremsen ved at hæve renterne, er hele udgangspunktet for de kursfald, man ser på aktiemarkedet, siger Otto Friedrichsen.
Kort fortalt har centralbanker som FED i USA, Den Europæiske Centralbank (ECB) i Euro-området og Nationalbanken i Danmark typisk en målsætning om at sikre en inflation på cirka to procent.
En inflation i det lag sikrer, at økonomien vokser, og at det kan betale sig at købe varer. Men hvis inflationen bliver markant højere, kan det give problemer, fordi det udhuler forbrugernes købekraft og gør opsparingerne mindre værd.
Derfor har særligt FED og ECB været meget åbne om, at inflationen skal ned fra sit historisk høje niveau, men konsekvensen kan blive en større eller mindre tilbagegang i økonomien.
Læs også: Priserne tager største hop i 39 år: - Det her er vanvittige stigninger
- Vi har haft et mismatch mellem udbuddet og efterspørgslen, forklarer Otto Friedrichsen.
- Efterspørgslen er blevet stimuleret, vi har købt mange varer, og det har skabt en uligevægt mellem udbuddet og efterspørgslen. Det er derfor, centralbankerne i øjeblikket hæver renterne: for at få os til at købe mindre, siger han.
Kigger man på andre aktieindeks end bare S&P 500, er tendensen langt hen ad vejen den samme.
Det danske eliteindeks, C25-indekset, er i skrivende stund nede med 21 procent siden nytår. Det teknologitunge Nasdaq-indeks i USA er faldet over 30 procent for året. I Stockholm er årets blodbad i øjeblikket på cirka 20 procent, og det tyske Dax 30-indeks er faldet med over 16 procent i år.
Og selvom man ikke nødvendigvis kan sige, at der er en sammenhæng mellem et bjørnemarked og en økonomisk krise, har de to ting ofte fulgtes ad i et omfang.
Som New York Times skriver, så har en recession tit efterfulgt et bjørnemarked.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-06-14
https://nyheder.tv2.dk/business/2022-06-13-udskiftning-i-dansk-elite-aktieindeks,"Nordeas aktie bliver indlemmet i toneangivende dansk aktie-indeks, mens Lundbeck glider ud.
På mandag skifter en af de 25 pladser i det toneangivende danske aktieindeks, C25, hænder.
Her tager banken Nordea pladsen i stedet for medicinalfirmaet Lundbeck.
Det oplyser Nasdaq Copenhagen, som fondsbørsen officielt hedder, i en pressemeddelelse.
C25 er et indeks over de mest omsatte aktier på fondsbørsen i København. Hvert halve år laver fondsbørsen derfor en gennemgang for at sikre, at det er de rigtige aktier, der er noteret i indekset.
Indekset består af nogle af de største danske børsnoterede selskaber såsom A.P. Møller Mærsk, Novo Nordisk og Ørsted.
Udskiftningen kommer efter, at Lundbeck i sidste uge splittede sine aktier i A- og B-aktier.
Når man splitter aktierne op på den måde, kan man give de forskellige aktier forskellig vægt. I Lundbecks tilfælde får en A-aktie ti stemmer, mens en B-aktie får en stemme.
Dermed kan Lundbeck Fonden nemmere beholde sin aktiemajoritet, samtidig med at der kan rejses ny kapital til Lundbeck ved at sælge nye B-aktier.
Lundbecks ny-splittede aktier havde første handelsdag fredag i sidste uge. Men fra næste uge kommer hverken A- eller B-aktier til at indgå i C25-indekset.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-06-13
https://nyheder.tv2.dk/2022-05-30-sydossetiens-leder-afviser-afstemning-om-indlemmelse-i-rusland,"Vi giver dig dagens nyheder, mens de sker. Du kan tippe TV 2s journalist her.
Den georgiske løsrivelsesrepublik Sydossetien har indtil videre droppet en planlagt folkeafstemning om at slutte sig til Rusland. Det oplyser den russisk kontrollerede enklaves præsident, Alan Gagloev, ifølge nyhedsbureauet AFP. Gagloevs forgænger havde planlagt at afholde en folkeafstemning om spørgsmålet 17. juli.
Canadas regering er på vej med ny lovgivning, der skal forbyde køb og salg af alle håndvåben i landet. Det siger premierminister Justin Trudeau mandag.
Nye Borgerlige anbefaler et nej onsdag, når danskerne skal stemme om en afskaffelse af forsvarsforbeholdet. Og tilsyneladende tror partiets leder Pernille Vermund ikke længere selv på, at danskerne stemmer nej. Til BT siger hun, at hun ""desværre tror, det bliver et ja. Når man ser på målingerne, så vil et flertal af med forbeholdet. Sådan er det jo"". 
Næsten 15.000 steder i Danmark bør undersøges for forurening af de sundhedsskadelige fluorstoffer kendt som PFAS. Det viser en kortlægning af Danske Regioner ifølge Politiken.
SSI købte under coronapandemien podepinde for 260 millioner i tidligere egen afdeling uden at sende ordre i udbud. Det skriver Politiken. Venstres sundhedsordfører, Martin Geertsen, mener ifølge Politiken, at det ""tenderer det skandaløse"", at SSI ikke har sendt indkøb af podepinde i udbud.
Motorring 3 blev i en periode mandag aften spærret for trafik efter afkørsel 24 mod syd. Årsagen var et færdselsuheld, og der var meget vand på kørebanen, oplyser Københavns Vestegns Politi. Meldingen om uheldet kom ved 21-tiden, og efter tre kvarter blev der åbnet for trafik i ét spor. Ingen kom til skade ved uheldet, oplyser politiet på Twitter.
Et landsted i Busseto, hvor den italienske komponist Giuseppe Verdi boede i 50 år fra 1851 til 1901, sættes nu endeligt til salg. Det sker i forsøget på at bilægge en tyve år lang arvestrid, hvor arvingerne ikke har kunnet enes om, hvem der skal bo der. Blandt Verdis mest kendte kompositioner er La Traviata, Aida og Otello. 
Der er registreret 71 nye tilfælde af abekopper i England, skriver Reuters, der citerer det britiske sundhedsministerie. Danmark konstaterede det første bekræftede tilfælde af abekopper mandag. Tirsdag dukkede endnu et tilfælde op.
Det kommer fremover til at gå lidt langsommere på mange af vejene i København. Mandag har Teknik- og Miljøudvalget i Københavns Kommune således vedtaget, at fartgrænserne i store dele af hovedstaden skal sættes ned til 40 eller 30 kilometer i timen fra de sædvanlige 50. Det sker, efter at et bredt flertal i kommunen vedtog en generel hastighedsnedsættelse med budgetaftalen for 2022 i efteråret.
To personer er blevet varetægtsfængslet i 24 dage, efter at de i Københavns Lufthavn blev snuppet med 3,7 millioner kroner i kuffterne på vej til Istanbul. De to kom dog aldrig i luften, da politiet mener, at pengene stammer fra lovovertrædelser. Politiet har derfor rejst sigtelse om hvidvask mod de to.
Den engelske storklub Chelsea FC er officielt kommet på nye hænder. Således er salget til det amerikanske Clearlake Capital-konsortium med Todd Boehly i spidsen gået endeligt igennem mandag. Det oplyser Chelsea på sin hjemmeside.
Retten i Aalborg har idømt en 22-årig mand ti dages betinget fængsel og en bøde samt frakendt førerretten i seks måneder for i Skalborg at have påkørt en barnevogn med spædbarn og efterfølgende at være flygtet fra stedet. Det meddeler anklagemyndigheden i Nordjylland.
Politiets sag mod to unge mænd, der sigtes for at fortsætte deres svindelnumre kort tid efter en fængselsdom i februar, vokser i omfang. Nu er de også mistænkt for at have hjulpet en tredje mand, der sigtes for at have bedraget Elgiganten. Ved hjælp af stjålne og dækningsløse kreditkort beskyldes han for at have bestilt varer for mere end en halv million kroner. Det er kommet frem under et grundlovsforhør i Københavns Byret mandag.
Det var en ensidig og politisk beslutning, da filmfestivalen i Cannes tildelte prisen for bedste kvindelige skuespiller til iranske Zar Amir Ebrahimi for hendes optræden i filmen 'Holy Spider'. Det mener Irans filmforbund, som arbejder sammen med det iranske kulturministerium. Zar Amir Ebrahimi spiller en journalist, som forsøger at komme til bunds i en række uopklarede drab på prostituerede i den hellige by Mashhad.
Holger Rune har netop lavet et af de største resultater i dansk herretennis ved at besejre græske Stefanos Tsitsipas i fjerde runde ved Grand Slam-turneringen French Open.
Det danske C25-indeks stiger samlet med 4,05 procent mandag. Indekset er blot 0,04 procentpoint fra at tangere rekorden for største daglige stigning.
Tysklands regering og opposition er enige om at bruge 100 milliarder euro på at modernisere det tyske militær i lyset af truslen fra Rusland. Det svarer til cirka 743 milliarder danske kroner. Aftalen indeholder indkøb, så Tyskland opfylder NATO's mål om at bruge 2 procent af bruttonationalproduktet på landets forsvar.
Der er stadig et år tilbage af Robert Lewandowskis kontrakt med Bayern München, men angriberen vil væk allerede til sommer. Det slår den polske fodboldstjerne mandag fast over for journalister i hjemlandets hovedstad, Warszawa, i forbindelse med en landsholdssamling. - I dag kan jeg sige med sikkerhed, at min historie i Bayern er forbi, siger han ifølge AFP.
En domstol i Dublin har mandag kendt en kvindelig irsk tidligere soldat skyldig i at have tilsluttet sig Islamisk Stat i Syrien, skriver avisen Irish Times. Men hun frikendes for at have været med til at finansiere terror.
Fransk politi tog en række forholdsregler, der forhindrede dødsfald under uroen i forbindelse med Champions League-finalen i Paris lørdag. Det siger den franske indenrigsminister Gérald Darmanin ifølge Reuters: - Vi tog en række midler i brug for at forhindre risikoen for engelsk hooliganisme, men vi var mindre forberedt på lokale uromagere, siger han. 
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-30
https://nyheder.tv2.dk/business/2022-05-30-danske-aktier-er-taet-paa-rekordgod-dag,"Aktiedagen lukker klokken 17, og markedet kan fortsat bevæge sig både op og ned. Men ved middagstid er C25-indekset tæt på dagsrekord.
Det danske C25-indeks, der består af 25 af de vigtigste og mest handlede danske aktier, har mandag kurs mod en potentiel rekord.
Klokken 11.00 – to timer efter at handlen blev åbnet – er C25-indekset således steget med 4,14 procent. Kun én gang tidligere er C25-indekset steget med mere end 4 procent på én dag.
Det var 24. marts 2020, da aktiemarkedet hoppede kraftigt op efter at have taget forskud på coronakrisens sorger.
Stigningerne mandag er kommet over en bred kam, og i øjeblikket er alle 25 aktier i plus.
Det er særligt smykkeproducenten Pandora og GN Store Nord, som laver høreapparater, der trækker op. Begge aktier er ved 11-tiden oppe med cirka 8 procent.
Også Ambu, Netcompany, Demant, Rockwool, Novozymes, Coloplast, Novo Nordisk og Vestas er i skrivende stund steget med mere end 5 procent.
Dermed er den samlede aktieværdi vokset med et betydeligt milliardbeløb her til formiddag.
Alene Novo Nordisk, der er Danmarks mest værdifulde selskab, har lagt cirka 88 milliarder kroner til sin markedsværdi.
Det skal dog også ses i lyset af, at Novo Nordisks markedsværdi – prisen, hvis man skulle købe alle selskabets aktier – er tæt på 1800 milliarder kroner.
Når man kigger ud over aktiemarkederne i resten af Europa, er der de fleste steder pæne stigninger at finde.
Ingen kan dog måle sig med stigningen på det danske aktiemarked mandag.
Ifølge Jacob Pedersen, der er aktieanalysechef i Sydbank, kan forklaringen formentlig findes i, at det danske aktiemarked har taget sig en forlænget weekend.
På grund af Kristi himmelfartsdag i torsdags har den danske børs nemlig ikke været åben siden onsdag, og derfor har det ikke været muligt at handle med danske før mandag morgen.
I samme periode har blandt andet det amerikanske aktiemarked taget et forholdsvist stort hop, fordi USA's centralbank (FED) onsdag aften kom med nyt om renten, der formentlig ikke skal lige så højt op, som mange tidligere antog:
- De stigninger, der kom torsdag og fredag, har vi ikke fået herhjemme, fordi vi har haft lukket. Det er i det lys, at man skal se stigningerne, siger Jacob Pedersen til mediet Finans.
Mandagens store stigning skal samtidig holdes op mod, at 2022 generelt har været et hårdt år for danske aktieejere.
Da markedet lukkede onsdag, var C25-indekset således nede med næsten 17 procent siden nytår.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-30
https://nyheder.tv2.dk/business/2022-05-30-danske-aktier-hamrer-op,"Kun to gange i historien er det sket, at C25-indekset er steget med mere end fire procent på en dag.
Det danske C25-indeks stiger samlet med 4,05 procent mandag.
Indekset er dermed blot 0,04 procentpoint fra at tangere rekorden for største daglige stigning.
Det er kun anden gang, at indekset stiger med mere end fire procent på en dag, siden det i december 2017 overtog fra det tidligere C20-indeks.
Den tidligere rekord blev lavet den 24. marts i 2020. Den lød på 4,09 procent.
Indekset rummer de 25 børsnoterede danske selskaber, der handles mest på fondsbørsen. Det bruges derfor ofte som strømpil på, hvordan stemningen er blandt de aktiehandlere, der handler i danske aktier.
De danske aktier har de seneste par år oplevet de største stigninger og fald på enkelte dage.
Før coronaepidemien var den største stigning på en enkelt dag for indekset på 2,49 procent 4. januar i 2019. Men under coronaepidemien oplevede indekset udsving, der var ud over den tidligere normal.
Således er stigningen fra 4. januar 2019 slået 18 gange siden da.
Onsdag lukkede indekset næsten rekordhøjt takket være selskaberne GN Store Nord, Pandora og Demant.
GN Store Nord, der laver høreapparater og headsets, tog dagens største hop i indekset. Det lød på hele 11,8 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-30
https://nyheder.tv2.dk/penge/2022-05-24-inflation-kapper-milliarder-af-vores-opsparing,"Mens inflation æder et milliardbeløb af danskernes opsparing, falder aktiemarkedet og renterne stiger. Men hvad skal man så gøre med sine penge?
I rene tal har vores samlede opsparing aldrig været større.
Men når man ser på, hvad danskerne kan købe for de penge, de har lagt til side, er der blevet skåret en ordentlig luns af det seneste år.
Det viser en beregning fra Arbejdernes Landsbank.
For et år siden var danskernes samlede bankopsparing således på 1040 milliarder kroner. I dag er det beløb steget til at være i omegnen af 1055 milliarder kroner, men fordi priserne samtidig er steget med rekordfart, er købekraften blevet udhulet.
Ifølge Jeppe Juul Borre, cheføkonom i Arbejdernes Landsbank, svarer det faktisk til, at vores 1055 milliarder kroner kun kan købe det samme som lige godt 1000 milliarder kroner kunne sidste forår.
- Inflationen gør os fattigere, både fordi priserne stiger, men også fordi købekraften af de penge, vi har stående på kontoen, bliver udhulet, siger Jeppe Juul Borre.
Netop inflationen fylder meget i øjeblikket.
De seneste tal fra Danmarks Statistik viser således, at priserne det seneste år er vokset med 6,7 procent.
Dermed vil mange danskere formentlig opleve en såkaldt reallønstilbagegang – at priserne vokser mere end deres løn – hvilket gør, at der er råd til færre ting end tidligere.
Det er den samme mekanisme, der rammer vores opsparing, hvor pengene står til ingen eller ligefrem negative renter.
Årsagen er i høj grad stigende energipriser, hvilket blandt andet viser sig ved, at såvel naturgassen som benzinen er historisk dyr. Det gør det dyrere for den enkelte dansker, der tanker benzin på sin bil eller som opvarmer sit hus med naturgas.
Men det betyder også, at udgifterne stiger for virksomhederne, og den regning vil typisk blive sendt videre til forbrugerne.
Kigger man på kategorien fødevarer, var de således over en bred kam næsten otte procent dyrere i april, end de var et år tidligere.
På mange måder er situationen usædvanlig.
Ikke alene er det næsten 40 år siden, at danskerne sidst så en inflation i det leje, man ser nu. Det danske eliteindeks for aktier, C25-indekset, er samtidig faldet med mere end 15 procent i 2022, og sætter man sine penge i banken, vil man i mange tilfælde skulle betale negative indlånsrenter.
Ydermere er den lange boligrente steget med voldsom hast det seneste halve år, og flere eksperter spår, at vi kan stå foran et større eller mindre prisfald på boligmarkedet. Også mere spekulative investeringer så som kryptovaluta har set store fald.
Det kan derfor være svært at gennemskue, hvad man egentlig skal gøre med den opsparing, der altså i kroner og øre aldrig har været større.
Men ifølge Jeppe Juul Borre afhænger meget af, hvornår man igen skal bruge sine penge – og om man har penge nok.
I første omgang anbefaler cheføkonomer nemlig, at man har en buffer, der gerne svarer til cirka et halvt års faste udgifter.
Det vil altså sige, at hvis man faste udgifter for 10.000 kroner om måneden, skal man gerne have en opsparing på mindst 60.000 kroner. Har man faste udgifter for 15.000 kroner om måneden, skal ens opsparing gerne være på 90.000 kroner.
- Men de penge, man har derudover, anbefaler vi at investere. Såfremt man har tidshorisonten til det, er anbefalingen altså at investere pengene og ikke at sy dem ind i hovedpuden eller sætte dem i banken, siger Jeppe Juul Borre.
Han fortæller, at man som hovedregel regner med en tidshorisont på tre år, når man skal vurdere om det kan betale sig at investere. Skal man bruge pengene inden for kortere tid, kan det bedst betale sig at sætte dem i banken, da ens investering ellers kan være faldet i værdi.
- Men hvis man har et lidt længere perspektiv, udover de her tre år, så vil det typisk være ganske fornuftigt at investere pengene, fordi man er mere beskyttet over for de ændringer, der sker i økonomien, og herunder også den stigende inflation.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-24
https://nyheder.tv2.dk/business/2022-05-19-inflation-og-regnskaber-udloeser-stor-aktienedtur-i-usa,"Onsdag var en tung dag på Wall Street. De store indeks lukker med fald på omkring fire procent.
Aktieindeksene i USA lukkede onsdag med store fald.
S&P 500 falder 4,0 procent. Det er den største nedgang for indekset, som omfatter 500 store selskaber, på en enkelt handelsdag siden juni 2020. Det skriver CNBC.
Dow Jones-indekset mistede 3,6 procent, mens Nasdaq, der omfatter tech-selskaber, blev hårdest ramt med en tilbagegang på 4,7 procent.
Det var især skuffende regnskabstal fra store detailkæder som Target og Lowe's samt bekymring for, at inflationen fortsætter med at stige, der fik investorerne til at sælge ud.
- Aktierne får hammeren, da inflationsfrygten og svage indtjeninger rammer stemningen hårdt, siger Fiona Cincotta, analytiker hos City Index til Bloomberg News. Det skriver Marketwire.
Target, der står bag en kæde af lavprisvarehuse, nedjusterede onsdag sine forventninger til hele årets indtjening. Det samme gjorde detailgiganten Walmart tirsdag.
Dermed tegner der sig et mønster af, at inflationen begynder at presse selskabernes indtjeningsevne.
- Inflationen rammer nu alle aspekter af regnskaberne, uanset om det er på transporten eller forstyrrelser i forsyningskæden, siger Nick Giacoumakis, direktør i Neirg Wealth Management, til avisen The Wall Street Journal.
- Kunderne køber ikke længere de dyrere varer, de typisk ville have købt. Alt dette løber ned igennem regnskaberne, siger Nick Giacoumakis til avisen.
Den vurdering bekræftes af Targets topchef, Brian Cornell.
- Vi er mindre profitable, end vi havde ventet at være, eller har til hensigt at være på sigt, siger administrerende direktør i Target, Brian Cornell, ifølge Bloomberg News.
Kursen på Target-aktien endte onsdagen med et fald på næsten 25 procent.
I april steg forbrugerpriserne i USA med 8,3 procent i forhold til samme måned året før Det var en spids lavere end i marts, da inflationen blev opgjort til 8,5 procent. Det var den højeste stigning i 41 år.
I Danmark sluttede det toneangivende aktieindeks, C25, onsdag med et minus på 0,6 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-19
https://nyheder.tv2.dk/business/2022-05-19-inflation-og-regnskaber-udloeser-stor-aktienedtur-i-usa,"Onsdag var en tung dag på Wall Street. De store indeks lukker med fald på omkring fire procent.
Aktieindeksene i USA lukkede onsdag med store fald.
S&P 500 falder 4,0 procent. Det er den største nedgang for indekset, som omfatter 500 store selskaber, på en enkelt handelsdag siden juni 2020. Det skriver CNBC.
Dow Jones-indekset mistede 3,6 procent, mens Nasdaq, der omfatter tech-selskaber, blev hårdest ramt med en tilbagegang på 4,7 procent.
Det var især skuffende regnskabstal fra store detailkæder som Target og Lowe's samt bekymring for, at inflationen fortsætter med at stige, der fik investorerne til at sælge ud.
- Aktierne får hammeren, da inflationsfrygten og svage indtjeninger rammer stemningen hårdt, siger Fiona Cincotta, analytiker hos City Index til Bloomberg News. Det skriver Marketwire.
Target, der står bag en kæde af lavprisvarehuse, nedjusterede onsdag sine forventninger til hele årets indtjening. Det samme gjorde detailgiganten Walmart tirsdag.
Dermed tegner der sig et mønster af, at inflationen begynder at presse selskabernes indtjeningsevne.
- Inflationen rammer nu alle aspekter af regnskaberne, uanset om det er på transporten eller forstyrrelser i forsyningskæden, siger Nick Giacoumakis, direktør i Neirg Wealth Management, til avisen The Wall Street Journal.
- Kunderne køber ikke længere de dyrere varer, de typisk ville have købt. Alt dette løber ned igennem regnskaberne, siger Nick Giacoumakis til avisen.
Den vurdering bekræftes af Targets topchef, Brian Cornell.
- Vi er mindre profitable, end vi havde ventet at være, eller har til hensigt at være på sigt, siger administrerende direktør i Target, Brian Cornell, ifølge Bloomberg News.
Kursen på Target-aktien endte onsdagen med et fald på næsten 25 procent.
I april steg forbrugerpriserne i USA med 8,3 procent i forhold til samme måned året før Det var en spids lavere end i marts, da inflationen blev opgjort til 8,5 procent. Det var den højeste stigning i 41 år.
I Danmark sluttede det toneangivende aktieindeks, C25, onsdag med et minus på 0,6 procent.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-19
https://nyheder.tv2.dk/business/2022-05-09-danske-aktier-i-stort-fald,"Det danske C25-indeks ser største fald i mere end to år. Dengang var det corona, der forårsagede faldet.
Det danske C25-indeks falder samlet med 5,02 procent mandag. Det er et af de største daglige fald i indeksets historie.
Indekset lukker i kurs 1579,15 mandag eftermiddag.
Faldet er det største i mere end to år. Tilbage i marts 2020 var det bekymringer for coronapandemien, der kastede indekset ud i ildrødt territorie.
Dengang faldt indekset samlet med mere end otte procent, hvilket fortsat er det hidtil største fald siden indeksets tilblivelse i 2017.
Ifølge aktieanalysechef i Sydbank Jacob Pedersen er det nervøsitet omkring den stigende inflation og de stigende renter, der har været med til at sende indekset i rødt.
- De stigende renter betyder, at pengene ikke længere er ""gratis"", som de ellers har været i en lang periode. Investorerne opfører sig derfor ikke lige så letsindigt, som de har gjort, siger han.
- Derfor sælger de i øjeblikket ud af deres dyreste aktier, og det gør ondt på det danske C25-indeks, fordi vi har rigtig mange dyre aktier.
Han tror ikke på, at usikkerheden på aktiemarkedet vil forsvinde i den nærmeste fremtid og opfordrer også politikerne til at holde igen med varmechecks til danskerne.
- Der er ikke tvivl om, at den store opgave er at holde inflationen nede. Hvis man deler gaver ud til højre og venstre, så er det den sikre måde til at opnå det modsatte, vurderer han.
Regeringen har blandt andet forslået, at de ældre skal modtage en varmecheck for at kunne stå imod de stigende energipriser.
- Nu skal politikerne tænke sig om, i forhold til hvad de vil bruge penge på, for fremtidsudsigterne ser en anelse dystre ud med en krig i Ukraine, som vi ikke ved, hvor vi har, lyder opfordringen fra Jacob Pedersen.
C25-indekset består af de 25 største og mest handlede aktier på den danske fondsbørs.
Mandag er det gået værst ud over medicinalselskabet Bavarian Nordic, der er faldet med knap 13 procent. Også medicoselskabet Ambu har fået klø.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-09
https://nyheder.tv2.dk/business/2022-05-09-de-danske-aktier-styrtbloeder-og-aarsagen-er-ikke-krigen-i-ukraine,"Selvom krigen i Ukraine særligt spiller en rolle i Europa, er der en anden altoverskyggende årsag til aktiernes nedtur.
Siden starten af coronakrisen har både de danske og globale aktiemarkeder stort set kun bevæget sig opad.
Men i slutningen af sidste år begyndte kurven at knække.
Mandag eftermiddag er det danske eliteindeks, C25, faldet med mere end 20 procent siden november og er dermed nu i et såkaldt bear market.
Samtidig har de toneangivende amerikanske indeks, Nasdaq og S&P 500, mistet henholdsvis 23 og 14 procent af deres værdi i år.
Men hvad er egentlig forklaringen på de massive kursfald?
Det har TV 2 spurgt cheføkonom i Nordea Andreas Østerheden og chefstrateg i Nykredit Frederik Engholm om.
Vil man for alvor forstå de blodrøde måneder på verdens aktiemarkeder, er man ifølge Frederik Engholm også nødt til at forstå, hvordan de i første omgang kom så højt op i værdi.
Efterhånden som coronakrisen spredte sig på kloden, gjorde usikkerheden solide indhug i mange selskabers børsværdi. Men efter det første chok fik investorerne igen blod på tanden.
- Det blev understøttet af idéen om, at myndighederne stod klar til at hjælpe os, næsten ligegyldigt hvad der skete i den krise, siger Frederik Engholm.
Mens regeringer åbnede for sluserne og pumpede penge ud i samfundene, skød centralbanker særligt i Europa på få måneder mere økonomisk krudt af, end de havde gjort de første år af finanskrisen.
Samtidig gav nedlukninger flere steder i verden både folk flere penge på hånden og mere tid til at investere.
Alt i alt udløste det ifølge Frederik Engholm en ""voldsom spekulativ bølge"" og rekorddyre aktier.
- Det er jo ikke helt unormalt, at faren for en nedtur er større i sådan et miljø. Efterfølgende har mange af vi økonomer undervurderet, hvor problematisk inflationen har vist sig at være, siger han.
Godt nok har en række store nedlukninger i Kina sammen med Ruslands invasion af Ukraine lagt en dæmper både på væksten og aktiekurserne siden februar.
Men det har også sat ekstra fart på de hurtigt stigende priser.
Hver eneste gang, vi har fået lagt et geopolitisk puslespil, så kommer Putin eller kineserne og sparker til det
Og det er her, man ifølge Frederik Engholm og Andreas Østerheden skal finde den altoverskyggende årsag til aktiemarkedernes nedtur.
I et forsøg på at tøjle inflationen i USA meldte blandt andet den amerikanske centralbank, FED, nemlig ud, at den meget vel kunne blive nødt til at gennemføre usædvanligt store rentestigninger i år.
Derfor kom det heller ikke som nogen kæmpe overraskelse, da FED for første gang siden år 2000 hævede sin rente med 0,5 procent i sidste uge.
- De er gået fra at understøtte økonomien til at skulle bekæmpe inflationen. Det handler grundlæggende om, hvor meget de kan normalisere priserne uden at smadre for meget på vejen, siger Frederik Engholm.
Kort fortalt gør højere renter det dyrere at låne penge – og dermed også dyrere at forbruge.
Det fjerner noget af efterspørgslen, hvilket gerne skulle få inflationen til at falde lidt igen. Men der er en bagside af medaljen, understreger Andreas Østerheden.
- De rentestigninger, vi ser lige nu, er hæmmende for væksten fremadrettet. Derfor er det også noget, der skaber bekymring for investorerne, fortæller Andreas Østerheden.
FED’s advarsler om stigende renter har endda fået nogle investorer til at frygte en recession – altså en periode med økonomisk tilbagegang.
I en rapport fra april varslede Deutsche Bank, der er en af verdens største banker, at en økonomisk krise har kurs mod USA, hvilket også vil sprede sig til Danmark.
- Vi anser det for højst sandsynligt, at FED vil blive nødt til at træde hårdere på bremsen, og en dyb recession vil være nødvendig for at få inflationen under kontrol, skrev økonomerne fra Deutsche Bank.
Ifølge både Frederik Engholm og Andreas Østerheden er det da også nærliggende for mange investorer at frygte et fuldt stop for den amerikanske økonomi.
Ud af de 12 gange, FED siden 1950’erne har trådt på bremsen, er de nemlig kun lykkedes med at lave en ”blød landing” tre gange.
- Hver eneste gang, vi har de her stramningsforløb fra FED, er risikoen allerede relativt høj for, at de kommer til at stramme for meget, siger Frederik Engholm.
Men selvom frygten for en økonomisk nedtur allerede trykker aktiemarkederne ned, er de to økonomer stadig relativt rolige.
Den globale økonomi lader nemlig til at være godt rustet til at håndtere de stigende renter, vurderer de.
- Så det er for tidligt at gå i flyverskjul på aktiesiden. Men derfor kan man godt blive mere forsigtig. Det er det, vi anbefaler stille og roligt at gøre, siger Andreas Østerheden.
Ifølge både Nordeas cheføkonom og Nykredits chefstrateg er det lige nu helt ekstraordinært svært at spå om, hvor aktiemarkederne vil bevæge sig hen.
- Vi står lidt i et vakuum, hvor stigende renter ændrer vores antagelser hele tiden. Hver eneste gang, vi har fået lagt et geopolitisk puslespil, så kommer Putin eller kineserne og sparker til det, siger Andreas Østerheden.
Så selvom det ifølge de to økonomer er for tidligt at skille sig af med sine aktier, anbefaler de begge, at man spreder sine investeringer.
Blandt andet kan man overveje at lægge sine aktier i stabile forbrugsaktier eller i medicinalvirksomheder, der normalt klarer sig relativt godt gennem kriser.
- Sørg for at have lidt af hvert. Usikkerheden i markedet er steget, så vi i mindre grad end tidligere kan sige, hvilken retning vi skal i på kort sigt, siger Andreas Østerheden.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-09
https://nyheder.tv2.dk/samfund/2022-05-03-medie-aktiehandlers-fejl-staar-bag-massive-fald-mandag,"Citigroup siger til medie, at det var en af bankens handlere, som udløste mandagens store fald i Norden.
Det var en handler fra amerikanske Citigroups kontor i London, der mandag formiddag forårsagede store fald på en række europæiske børser.
Det fortæller banken selv, ifølge det finansielle nyhedsbureau Bloomberg News.
Faldene ramte også børsen i København, hvor det ledende C25-indeks kortvarigt omkring klokken 10 faldt med lidt over 8 procent.
- Her til morgen begik en af vores handlere en fejl i forbindelse med en transaktion. Inden for få minutter identificerede vi fejlen og rettede den, lyder det, ifølge nyhedsbureauet fra banken.
Citigroup er nu gået i dialog med børsudbydere og myndigheder omkring hændelsen. Det skriver Bloomberg News med henvisning til en anonym kilde.
Det, der udløste det pludselige og massive fald, som også ramte blandt andet børsen i Stockholm, blev allerede mandag identificeret som udløst af en enkelt handlers fejlplacerede salgsordre.
Salgsordren kan have sat skub i en stor dominoeffekt, der har ført til yderligere salg. Mange handler på aktiemarkedet er nemlig automatiserede og sker, når en aktie når et bestemt niveau.
Mandag skrev Nasdaq Copenhagen, der står bag at drive børsen i København, følgende i en meddelelse:
- I løbet af morgenen 2. maj så Nasdaq et pludseligt fald i ledende indeks i Stockholm, Helsinki og København såvel som på andre børser i Europa.
- Årsagen var et salg foretaget af en markedsdeltager, lød det i meddelelsen.
Nasdaq oplyste også mandag, at handlerne under det store kursfald ikke vil blive annulleret.
Det danske C25-indeks, der består af de største og mest handlede aktier i Danmark, rettede sig mandag efter formiddagens fald. Indekset sluttede dog stadig dagen med et fald, da det lukkede 2 procent lavere.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-03
https://nyheder.tv2.dk/2022-05-02-dagens-nyheder-2-maj-2022,"Vi giver dig dagens nyheder, mens de sker. Du kan tippe TV 2s journalist her.
Den norske pilotforening Norsk Flygerforbund lægger sag an mod SAS på vegne af 560 piloter. Det oplyser formanden for de norske SAS-piloters fagforening, Roger Klokset, til NRK. Pilotforeningen kræver, at piloterne får deres job tilbage, efter at de blev afskediget som følge af coronapandemien.
Københavns Vestegns Politi har anholdt en føreren af en elcykel, der kørte 70-80 kilometer i timen. Det skriver politikredsen på Twitter. Politiet beder eventuelle vidner, der har set personen cykle i området omkring HF Carl Nielsens Minde i Søborg, om at ringe 114.
Nordsjællands Politi har anholdt en kvinde og eftersøger en identificeret mand i forbindelse med et brandattentat mod Helsingør Rådhus mandag eftermiddag, oplyser vagtchef David Eckert. Motivet er angiveligt en personlig uoverensstemmelse med kommunens forvaltning.
En lejlighed på Konvalvej i Aalborg er udbrændt, efter at der gik ild i lejlighedens køkken i forbindelse med madlavning. Beboeren og naboerne nåede at komme ud af bygningen. Branden udviklede sort røg. Det skriver TV 2 Nord.
Ingen russiske fodboldklubber får lov at deltage i europæiske turneringer i næste sæson, og russiske landshold er udelukket fra flere turneringer, oplyser Det Europæiske Fodboldforbund (Uefa) på sin hjemmeside mandag. Det gælder blandt andet kvindernes EM og kvindernes VM-kvalifikation, hvor russerne har været i gruppe med Danmark.
Helsingør Rådhus blev evakueret mandag ved 17-tiden, efter at en mand havde sat ild til en sportstaske fyldt med brændbare væsker og smidt den ind ad hovedindgangen på rådhuset.
Over 250 migranter ankom søndag til Storbritannien efter at have krydset Den Engelske Kanal fra Frankrig. Det oplyser det britiske forsvarsministerium ifølge nyhedsbureauet AFP. De mange ankomster blev registreret, efter at der i 11 dage - formentlig på grund af dårligt vejr - havde været pause i ankomsten af migranter.
Indbyggerne i Oslo er blevet bedte om at spare på vandet. Det skriver det norske nyhedsbureau NTB.Indbyggerne har mandag fået en sms om at spare på vandet, og kommunen har samtidig skrevet opfordringen på dens hjemmeside. Det er anden gang i år, at Oslos indbyggere bliver bedt om at spare på vandet.
Et hundefoderfirma tilbagekalder hundemad på grund af risiko for salmonella. Det skriver Fødevarestyrelsen på sin hjemmeside. Det drejer sig om alle produkter af TASTE 100% Lam fra firmaet Vom og Hundemat Danmark. Ifølge Fødevarestyrelsen er der risiko for smitte med salmonella til mennesker, da der er tale om foder til kæledyr. Produktet er solgt i dyrehandlere i hele landet.
Socialdemokraten Maria Gudme overtager den netop afgåede justitsminister, Nick Hækkerups, plads i Folketinget. Det skriver hun på Facebook.
Den danske stat kasserer 1,1 million doser af vaccinevarianten Moderna, fordi de er blevet for gamle, og fordi det ikke har været muligt at donere vaccinerne til andre lande. Det oplyser SSI, der peger på, at udbuddet nu overstiger efterspørgslen. 
Politiet arbejder med en stribe forskellige hypoteser i sagen om den 13-årige pige, der fredag forsvandt på vej til skole på Amager. Men om der er sket en forbrydelse eller ej, er uklart, oplyser Københavns Politi til Ritzau.
Der er fem køer løs på E45 Nordjyske Motorvej fra Randers mod Hobro mellem Onsild og Hobro V. Køerne løber mellem bilerne, så bilister skal passe på, skriver Vejdirektoratet.
Det finsk-ledede konsortium Fennovoima har opsagt en kontrakt med det russiske Rosatom omkring opførelsen af et tredje finsk atomkraftværk i Pyhäjoki i Norra Österbotten. Det skriver TT.
Fremtiden for Asger Jorn-maleriet 'Den foruroligende ælling' er usikker, efter at maleriet 29. april blev udsat for hærværk med kontaktlim og tusch, siger museumsdirektøren på Museum Jorn i Silkeborg, Jacob Thage. Ifølge ham, er det en permanent tusch, der er blevet brugt i forbindelse med hærværket.
Salling Group beholder Ecco-sko på hylderne, skriver virksomheden i en mail til TV2 ØSTJYLLAND. Sport24 og Magasin har droppet de danske sko fra sortimentet, fordi Ecco i modsætning til mange andre virksomheder ikke har trukket sig fra det russiske marked efter krigen i Ukraine.
En 27-årig mand er fundet skyldig i 14 forhold om hacking og blufærdighedskrænkelse. Han er samtidig blevet frifundet i lige så mange forhold – heriblandt voldtægt. Det oplyser Retten i Herning. Manden har tidligere erkendt, at han har hacket og besiddet 16.977 intime billeder og videoer af 512 kvinder landet over.
En nordjysk kvinde er anklaget for at bedrageri og mandatsvig for omkring 224.000 kroner, skriver TV2 NORD. Ifølge anklagerne, har kvinden i årevis snydt og bedraget i to forskellige foreninger, hvor hun har været aktiv.
Kort før klokken 10 mandag formiddag faldt det danske C25-indeks med 8 procent, skriver Euroinvestor. En aktie i Demant var nede med mere end 18 procent, mens andre C25-aktier faldt mere end 14-15 procent. Ifølge seniorstrateg Lars Skovgaard Andersen, som Euroinvestor har talt med, kan der være tale om en menneskelig eller en computerfejl. Indekset har siden rettet sig igen – det ligger ""blot"" 1,9 procent lavere end lukkeniveauet fredag.
Politiet har sigtet en 37-årig for at stå bag overfaldet på den 57-årige mand, som blev fundet på hovedgaden i Skals natten til lørdag. Manden har blodansamlinger i hovedet, kranie- og kæbebrud efter det formodede overfald, og han er indlagt på Skejby Sygehus. Politiet efterlyser vidner.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-02
https://nyheder.tv2.dk/business/2022-05-02-klummergoej-skar-135-milliarder-af-det-danske-aktiemarked-paa-faa-minutter,"Efter nogle få minutter stoppede en slags nødbremse handlen og gav børsmæglerne chancen for at gribe ind.
Mandag formiddag fik investorer landet over kaffen alvorligt galt i halsen.
Kort før klokken 10 tabte C25-indekset, som består af 25 af de største danske aktier, nemlig 7 procent af sin værdi på nogle få minutter. Uden nogen synlig grund.
Det svarer til, at C25-selskaberne samlet set tabte mere end 135 milliarder kroner i værdi.
Ifølge Lars Skovgaard Andersen, der er investeringsstrateg i Danske Bank, er det helt ekstraordinært. For normalt skal der ”nærmest et atomangreb til”, før markedet dykker så pludseligt.
- Det er vildt. Historisk set giver aktier i gennemsnit omkring 7 procent i afkast om året. Så her mistede man et helt års forventede afkast på to minutter, fortæller han til TV 2.
Selvom det stod værst til i Danmark, skete noget lignende også på aktiemarkeder i resten af norden.
Men næsten lige så hurtigt, som det var styrtet mod jorden, skød C25-indekset pludseligt i vejret igen. Og mandag eftermiddag ligger det kun cirka en halv procent lavere end lige inden faldet.
Det står endnu ikke helt klart, hvad der fik det danske aktiemarked til pludseligt at styrtdykke.
Men den klare formodning hos Lars Skovgaard Andersen og hans kolleger er, at en investor simpelthen forkludrede et stort aktiesalg.
Det kan for eksempel ske ved, at en børsmægler har sat et nul for meget på en salgsordre eller ikke har fået spredt et stort salg ud over hele dagens handel.
- En eller anden klummergøj er kommet til at sælge for et meget stort beløb på én gang. Det kan markedet slet ikke absorbere, og så kommer de her meget store fald, siger Lars Skovgaard Andersen.
Hos Sydbank er aktieanalysechef Jacob Pedersen kommet frem til samme konklusion.
Umiddelbart er der nemlig ikke sket noget dramatisk nok til at kunne forklare det pludselige dyk.
- Det er meget få gange, at vi har oplevet noget lignende. Altså hvor det er gået så stærkt, og hvor det har været svært at pege på, hvad der lige præcis foregår, siger han til TV 2.
Vil man for alvor forstå, hvordan det danske eliteindeks kan styrtdykke på få minutter, er man også nødt til at vide, at mange aktiehandler i dag klares af computere.
Nogle investorer benytter sig nemlig af såkaldte limit orders, som groft sagt automatisk sælger en aktie, hvis prisen kommer under et vist niveau.
Så da den formodede ”klummergøj” pludseligt fik markedet til at dykke, satte det gang i et brandudsalg.
- Så kører karrusellen bare, for computerne står bare og sælger, og så falder aktierne jo endnu mere. Så det bliver en selvforstærkende effekt, forklarer Jacob Pedersen.
Samtidig kom handlen ifølge Lars Skovgaard Andersen på et uheldigt tidspunkt.
Mandag er markederne nemlig lukkede både i Storbritannien og Asien. Og når der er få købere, men mange sælgere – i dette tilfælde computere – driver det prisen ned.
- Det er med til at fortælle en historie om, hvad alle de her computergenerede handler gør ved markedet. Fejl får bare tingene til at gå i selvsving, siger Jacob Pedersen.
Heldigvis er systemet forsynet med en slags nødbremse.
Hvis en aktie stiger eller falder voldsomt nok, aktiveres de såkaldte circuit breakers nemlig, hvilket stopper handlen i et enkelt minut.
- Det kan stoppe, at computerne løber løbsk. De har så at sige lige brug for, at man slukker for strømmen til dem og visker tavlen ren, forklarer Lars Skovgaard Andersen.
Nødbremsen giver børsmæglerne chancen for at gribe ind og finde en realistisk pris på aktien.
I dette tilfælde var det nok til at sætte en stopper for det dramatiske kursfald.
- I det ene minut var man jo blevet klogere på, at der ikke var faldet nogen atombombe eller var nogen meteor på vej mod jorden, siger Lars Skovgaard Andersen.
Langt de fleste danskere opdagede formentlig slet ikke, at der i nogle få minutter var katastrofetilstande på aktiemarkedet.
Men ifølge Jacob Pedersen kan den formodede fejl have flyttet store summer rundt.
- Der er helt sikkert nogen, der har tjent på det her, og der er nogle, der har tabt, siger aktieanalysechefen.
Har man eksempelvis været hurtig nok til at købe i de øjeblikke, hvor priserne var lavest, har det allerede givet et enormt afkast.
Men har man modsat solgt ud af sine aktier under dykket, kan det have kostet dyrt.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-05-02
https://nyheder.tv2.dk/business/2022-02-25-danske-aktier-ryster-russisk-chok-af-sig-og-stiger-til-vejrs,"Det danske C25-indeks faldt tungt efter russisk invasion i Ukraine, men er siden steget.
De danske aktier stiger fredag morgen efter en særdeles turbulent torsdag i forlængelse af den russiske invasion af Ukraine.
Det toneangivende C25-indeks stiger efter 20 minutter handel med cirka én procent.
Det står i skarpt kontrast til torsdag morgen, hvor C25-indekset faldt med omkring fire procent, efter at Rusland i de sene nattetimer begyndte at angribe Ukraine.
I løbet af dagen vendte markedet, og det endte med en stigning på 0,4 procent, og den fremgang fortsætter fredag morgen.
Blandt selskaberne er de største stigninger hos Mærsk og Danske Bank, der begge stiger omkring tre procent.
De danske aktier har dog samlet haft et meget skidt 2022 med et fald på omkring 18 procent i C25-indekset.
Aktierne er blandt andet faldet, fordi renterne har været opadgående, og det gør det mere attraktivt at investere eksempelvis i obligationer i stedet for aktier.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-02-25
https://nyheder.tv2.dk/business/2022-02-25-krigen-i-ukraine-kan-ramme-din-privatoekonomi-her-er-eksperternes-raad,"Det er svært at gardere sig mod højere brødpriser eller uro på aktiemarkederne. Men eksperterne har en håndfuld gode råd.
Krig koster milliarder – også for almindelige mennesker.
Torsdag gik russiske tropper ind i Ukraine, og samme dag understregede statsminister Mette Frederiksen (S), at regeringen forventer nye udfordringer i dansk økonomi.
- Det her kan komme til at få store konsekvenser, også for den almindelige danske familie, lød det fra statsministeren.
Men hvordan kan krigen i Ukraine egentlig ramme din danske pengepung? Og er der noget, du selv kan gøre for at krigssikre din privatøkonomi?
TV 2 har spurgt en række danske eksperter til råds.
Hen over vinteren har danskerne i forvejen været ramt af stigende energipriser, og nu truer krigen med at gøre ondt værre.
Rusland er nemlig verdens største producent af olie og gas, og efter torsdagens invasion er priserne skudt endnu mere i vejret. Det fortæller Ole Sloth Hansen, som er råvareanalytiker hos Saxo Bank.
- Da krisen med Rusland startede, havde vi allerede et råvaremarked, hvor produktionen knap kunne følge med efterspørgslen. Får vi nu et yderligere leveringschok, har vi en krise, siger han.
Ifølge Ole Sloth Hansen er det svært at forudsige, præcis hvordan krigen vil påvirke priserne. Men der er ingen forventninger i markedet om, at gas eller olie bliver meget billigere inden for det næste år.
- Der er mange familier, som i forvejen er hårdt ramt af de her stigende energiregninger. Så det er jo en mavepuster, siger råvareanalytikeren.
Ifølge forbrugerøkonom ved Nordea Ida Marie Moesby er danskerne dog ikke helt solgt til stanglakrids.
Man kan således følge gængse spareråd, såsom at sørge for at slukke lyset, når man forlader et rum. Samtidig er det en god idé ikke at have apparater stående på standby.
På den lange bane kan det være en god idé at energirenovere sin bolig. Varmer man sit hjem op med gasfyr, kan man eksempelvis overveje at skifte det ud med en varmepumpe.
Høje energipriser betyder også, at en lang række varer på danske butikshylder bliver dyrere.
Derfor har de seneste måneders skyhøje el- og varmeregninger også allerede sat sig i forbrugspriserne, som i januar var 4,3 procent højere end året før.
- Det ser ikke ud, som om det bliver bedre foreløbig. Og det lægger jo pres på privatforbruget, siger Ole Sloth Hansen.
Oven i det må man ifølge råvareanalytikeren forvente, at krigen i landet, der er blevet kaldt ”Europas brødkurv”, vil have en betydning.
Rusland og Ukraine er nemlig blandt verdens største producenter af fødevarer og sidder blandt andet på 30 procent af den globale eksport af hvede.
Derfor er prisen på hvede også steget cirka 12 procent denne uge.
Det kan komme til at sætte sig i priserne på mel og brød. Men korn bliver også brugt som foder til husdyr, så mælk og kød kan også stå for skud.
- Bliver to af verdens største eksportører ramt af en længerevarende konflikt, får vi en situation, som for alvor kan sætte fut under priserne, siger Ole Sloth Hansen.
Vil man ruste sig mod endnu højere fødevarepriser, anbefaler forbrugerøkonom Ida Marie Moesby, at man tillægger sig nogle gode indkøbsvaner.
- Der er ikke noget quick fix. Der er de gode gamle råd om at tænke over ens forbrug. Se efter gode tilbud, og køb større ind af de ting, man kan fryse ned.
Stiger eksempelvis kød i pris, kan man samtidig overveje at spise mere vegetarisk.
Ligesom priserne på energi og fødevarer var renterne allerede begyndt at stige, inden krigen brød ud.
Efter at vi gennem et årti har haft historisk lave renter, har uro og stigende inflation de seneste måneder fået rentepilen til at pege opad.
Den amerikanske centralbank, FED, har derfor lagt op til, at renten i USA skal hæves – måske endda flere gange – i løbet af 2022. Også Den Europæiske Centralbank har åbnet en dør for, at den europæiske rente kan stige.
Usikkerheden og uroen havde allerede fået boligrenten til at stige ved udsigten til en forhøjelse af den generelle rente – og oveni kommer nu krigen i Ukraine med alt, hvad der følger med af usikkerheder og sanktioner.
Selvom renterne indtil nu har holdt sig i ro, er der ingen garanti for, at det fortsætter. Det fortæller Christian Hilligsøe Heinig, som er cheføkonom i Realkredit Danmark:
- Usikkerheden er steget. Så er man potentiel boligkøber, eller overvejer man at omlægge lån, bør man tage forbehold for den her usikkerhed.
Stiger renterne, bliver det nemlig dyrere at låne penge til at købe eller eje en bolig. For nuværende er det dog enormt svært at forudsige, hvilken vej renterne bliver påvirket af krigen, mener cheføkonomen.
- Der kan komme nogle betydelige skred i renterne både i opadgående og nedadgående retning, siger Christian Hilligsøe Heinig.
Derfor er det vigtigste råd, han kan give lige nu, at man sørger for at få kurssikret sit lån, hvis man står i en lånesituation.
Kursen er så at sige prisen på ens lån. Hvis kursen eksempelvis er 96, får man kun 96.000 kroner at låne for, hver gang man gældsætter sig for 100.000.
Mens russiske tropper rullede ind over Ukraines grænser, startede det danske C25-indeks dagen med et solidt fald.
Det lykkedes indekset, der består af nogle af de største danske aktier, at lukke med en lille stigning på 0,4 procent. Men det skyldes kun nogle få selskaber – særligt Ørsted og Vestas.
De buldrede nemlig frem med henholdsvis 16 og 11,5 procent.
- De bevægelser, vi så på det danske marked torsdag, ligger langt ud over noget, jeg kan huske nogensinde at have set, fortæller aktieanalysechef i Sydbank Jacob Pedersen.
Alligevel maner han til ro og anbefaler, at man holder fast i sin investeringsstrategi.
Både fra russisk og amerikansk side har meldingen nemlig været, at man vil forsøge at minimere krigens konsekvenser for erhvervslivet.
- Man skal ikke nødvendigvis gå i panik. For selvom det ikke lyder særlig pænt, ligner det her en konflikt, som investorerne ret hurtigt vil vænne sig til, siger aktieanalysechefen.
Ender krigen med eskalering efter eskalering, er det dog ifølge Jacob Pedersen ikke en dårlig idé at have penge stående i energiselskaber.
Samtidig bliver medicinalbranchen normalt ikke specielt hårdt ramt af krige og kriser.
- Men når det er sagt, er det altså svært at finde nogen steder at gå i dækning, siger Jacob Pedersen.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-02-25
https://nyheder.tv2.dk/samfund/2022-02-24-danske-aktier-styrtdykkede-efter-russisk-angreb-nu-stiger-de,"Mens aktiekurserne i det meste af Europa har rettet sig lidt ud igen, står russiske investorer overfor et voldsomt fald på aktiemarkedet.
Efter at have startet torsdagen med et fald på cirka fire procent, er de danske aktier i løbet af formiddagen kravlet lidt op.
Klokken 10, en time efter at børsen åbnede, er det danske eliteindeks C25 faldet med godt to procent.
C25-indekset består af nogle af de største danske aktier. Blandt andet består det af aktierne i selskaber som Vestas, Novo Nordisk og Mærsk.
Klokken 10 er Ørsted det eneste C25-aktie i plus. Størst er faldet hos Rockwool og Pandora, der begge har fået mere end fem procent af sin aktieværdi skåret væk.
I Sydbank forklarer aktieanalysechef Jacob Pedersen, at Ruslands angreb mod Ukraine giver nervøsitet hos investorerne, som derfor sælger de ud af de mere risikofyldte aktiver som eksempelvis aktier.
- Investorerne er dybt nervøse over det, der sker i Ukraine lige nu. For første gang i mange år har vi en krig i Europa.
- Det betyder, at man sælger ud af de mere risikobetonede værdipapirer som aktier, siger han.
Jacob Pedersen understreger, at konflikten ikke nødvendigvis vil sende aktiemarkedet ned på lang sigt.
- Rusland og Ukraine fylder ikke særligt meget i verdensøkonomien. Men der kan være nogle afledte effekter, da det kan sende priser på olie og gas op. Det kan ramme forbrugernes pengepung og dermed virksomhedernes indtjening, siger han.
- Der vil formentlig komme en periode med turbulens på markedet, men hvis det holder sig til at være en konflikt, som kun Ukraines og Ruslands militær deltager i, vil det ikke være noget, der sætter sig i aktiemarkedet på lang sigt, siger han.
Blandt de danske selskaber på aktiemarkedet er særligt bryggeriet Carlsberg og isoleringsselskabet Rockwool store på det russiske marked.
- De har aktiviteter i Rusland, og deres indtjening vil blive ramt af den her konflikt, siger Jacob Pedersen.
Klokken 10 er Carlsberg faldet med godt 2,6 procent.
Har man aktiver i Rusland, har morgenen været særlig dyr. Værdien af den russiske rubel er således faldet med omkring otte procent, og de store aktieindekser i landet står i øjeblikket til at falde med mellem 30 og 50 procent sammenlignet med lukkekursen i går.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-02-24
https://nyheder.tv2.dk/penge/2022-01-27-danske-investorer-koeber-aktier-naar-de-falder-men-er-det-klogt,"De danske aktier er startet 2022 ud med et større fald. Det kan være en gave for nogle investorer.
Hvis en aktie koster mindre i dag, end den gjorde i går, er den så billig?
Det spørgsmål må hundredtusindvis af danskere stille sig selv i øjeblikket, efter at aktiemarkedet er startet året ud med flere nedture. Siden årsskiftet er de danske eliteaktier i C25-indekset således faldet med cirka 10 procent, og det har tvunget privatinvestorer til at overveje deres situation.
Mens de store fald gør nogle nervøse, ser andre dem nemlig som en oplagt mulighed for at købe op og erhverve sig nogle aktier, der koster mindre, end de gjorde tidligere.
I investorsprog kaldes det at ”buy the dip” – køb dykket – og blandt danske privatinvestorer er det en særdeles populær strategi. Det viser data fra tre af de største aktieplatforme i Danmark, Nordnet, Saxo Bank og eToro.
- Jeg ser det som en mulighed for at købe, nu hvor aktierne falder. Virksomhederne bliver jo ikke dårligere af det, og mange teknologivirksomheder rammer et prisleje, hvor jeg godt kan se mig selv i dem, siger én af de investorer, Philip Konrad Hviid, der har brugt dykket til at købe.
Siden foråret 2020 er danskere i hobetal strømmet ind på aktiemarkederne. For mange er det nuværende fald første gang, at de oplever andet end stigende priser og solide afkast.
- De seneste nedgange har været så ekstremt korte, at man dårligt er nået at blive nervøs, før priserne er steget igen. Hvis der kommer en lidt længere nedtur nu, bliver det interessant at se, hvordan de nye investorer agerer, siger Camilla Schjølin Poulsen, der er privatøkonom ved Nykredit.
Umiddelbart er der dog ikke noget, der tyder på, at uroen får private investorer til at sælge mere, end de køber. Tværtimod, lyder det fra Nordnet, der nævner den danske vindmølleproducent Vestas’ aktie som eksempel.
På dage, hvor kursen falder en del, ser Nordnet som tommelfingerregel, at syv ud af ti handler blandt de private investorer er opkøb, lyder det.
- Så vi ser, at de private investorer anser den eller de dage, hvor der er store nedture som en anledning til at købe op og supplere deres beholdning af Vestas-aktier, siger Nordnets investeringsøkonom Per Hansen.
""Buy the dip""-strategien forbindes ofte med den legendariske investor Warren Buffett, hvis succes på aktiemarkedet gennem en menneskealder har gjort ham til én af verdens rigeste.
Men i den modsatte lejr taler man nogle gange om at ""gribe faldende knive"", når man køber aktier, der er på vej ned, og at det er tæt på umuligt at time aktiemarkedet.
- Ingen af os har en krystalkugle, så ingen ved, hvornår markedet rammer sin bund eller top, siger Camilla Schjølin Poulsen fra Nykredit.
Caspar Rose, der er lektor ved Copenhagen Business School og har en ph.d. i finansiering, er også skeptisk over for private investorers evne til at købe og sælge på det rette tidspunkt. Ifølge ham viser mange videnskabelige undersøgelser, at det nærmest er umuligt at slå markedet konsekvent.
Han peger desuden på, at hvis man kigger på det såkaldte Price/Earning-forhold – som viser, hvad en aktie koster i forhold til virksomhedens indtjening – så er prisen generelt højere nu, end den var i tiden op til finanskrisen.
I takt med at aktiemarkedet er blevet allemandseje i Danmark, er der også vokset en skov af såkaldte alternative eksperter frem.
Tidligere var det forbeholdt professorer, økonomer og topchefer at fortælle om de store linjer på aktiemarkedet. Men de seneste år er sociale medier også blevet et særdeles populært sted for deling af tips, tricks og investeringsråd.
En af de mest populære er Daniel Pedersen, der står bag Youtube-kanalen ”Daniels Pengetips” med flere end 50.000 følgere. Det er også hans oplevelse, at flere faktisk køber end sælger aktier, når markederne falder.
- Jeg mærker ikke, at folk går i panik. Derimod ser de mulighederne i det. Folk, der følger mig, investerer primært langsigtet, og for os er det nærmest en gave, at vi kan købe aktierne billigere, end hvad de ellers har kostet, siger Daniel Pedersen.
Det er bare papirpenge, hvis man ikke står og skal til at realisere dem
Og sådan kan man faktisk godt anskue det, mener Simon Kristensen, der er senior investeringsstrateg ved Nordea. Traditionelt har det nemlig været sådan, at større fald på aktiemarkedet – korrektioner, som det kaldes i investorsprog – er blevet efterfulgt af fine gevinster.
Det kræver dog, at man har tid til at vente på, at vinden vender, hvis ikke man skal ende med at tabe penge.
Det store amerikanske aktieindeks S&P 500 satte eksempelvis i foråret 2000 prisrekord, hvorefter it-boblen braste, og det tog syv år, før priserne igen nåede samme niveau. På bagkant af finanskrisen gik der mere end fem år, før prisniveauet var det samme igen.
Til sammenligning blev coronakrisens fald i foråret 2020 indhentet på ganske få uger.
Hvis man har rigeligt med tålmodighed, kan det derfor være ganske fornuftigt at købe op, lyder det både fra Nykredits Camilla Schjølin Poulsen og Simon Kristiansen fra Nordea. Han forventer således stadig, at 2022 bliver et ganske pænt år på aktiemarkedet, fordi økonomien globalt set står stærkt.
Samtidig fremhæver Nykredits privatøkonom dog, at det fortsat er en god idé at følge de gængse aktieråd om at sprede sine investeringer ud, så man ikke kun spiller på én hest, og at man holder fast i den investeringsstrategi, man lægger sig fast på.
Samme råd kommer fra CBS-professor Caspar Rose, der tror på, at aktiemarkedet nok skal komme op igen på sigt:
- Der er ingen tvivl om, at markedet kommer til at svinge mere. Men hvis man har en lang eller mellemlang tidshorisont, må man bare slå koldt vand i blodet og fortælle sig selv, at det i princippet bare er papirpenge, hvis man ikke står og skal til at realisere dem.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-01-27
https://nyheder.tv2.dk/2022-01-24-dagens-nyheder-24-januar-2022,"Vi giver dig dagens nyheder, mens de sker. Du kan tippe TV 2s journalist her.
Mindst seks fodboldfans er døde ude foran stadionet til Africa Cup of Nations-kampen mellem Cameroun og Comorerne. Det oplyser Naseri Paul Biya, guvernør i den centrale region i Cameroun, ifølge The Associated Press. Han forklarer, at dødsfaldene er sket i forbindelse med et stormløb ude foran stadionet, og at der kan være flere ofre.
Midt- og Vestjyllands Politi søger vidner i sagen om en 34-årig kvinde, der fredag ved 23-tiden faldt ud af et vindue fra 1. sal i Nygade i Silkeborg, skriver TV Midtvest. Der spekuleres i, om kvindens 35-årige samlever har skubbet eller på en anden måde forårsaget kvindens fald. Hvis du har været i området, hører politiet gerne fra dig.
Malis regering har bedt Danmark om at trække de danske soldater, der bidrager til franskledet mission i landet, hjem. Det skriver nyhedsbureauet Reuters.
Kunstneren Jens Haaning overvejer at rejse erstatningskrav mod kunstmuseet Kunsten i Aalborg, fordi de ikke har skrevet under på en indlånskontrakt af værket 'Take the Money and Run', og derfor må de ikke fotografere det eller videredistribuere fotografier af det. Det siger han til Politiken.
Danmark er fortsat eneste ubesejrede hold ved EM i håndbold, efter at have vundet kampen mod Holland. Dermed er Danmark sikret en plads i semifinalen.
Burkina Fasos præsident, Roch Kabore, er mandag trådt tilbage, efter at landets militær har gennemført et kup. Det siger flere politiske kilder og sikkerhedskilder til nyhedsbureauet Reuters.
Der er politisk enighed om at iværksætte sanktioner i et hidtil uset omfang mod Rusland, hvis landet invaderer Ukraine. Det siger udenrigsminister Jeppe Kofod (S) efter EU-landenes udenrigsministre mandag mødtes i Bruxelles. Den væltede præsident blev mandag ifølge regeringspartiet udsat for et attentatforsøg, som han dog overlevede.
Burkina Fasos præsident har overlevet et attentatforsøg. Det siger regeringspartiet i en udtalelse ifølge nyhedsbureauet Reuters. Det lyder samtidig, at hvad der begyndte som optøjer har udviklet sig til et regulært kupforsøg.
Børserne i Tyskland, Frankrig og Italien oplevede mandag eftermiddag et fald på mere end tre procent. Også i Danmark har det ledende danske aktieindeks, C25-indekset, oplevet et betydeligt fald.
Den dobbelte politimorder Steen Viktor Christensen skød i 1997 to betjente under et røveri mod et hotel i den finske hovedstad, Helsinki. Han afsoner derfor en livstidsdom, men nu skal Østre Landsret afgøre, om han kan prøveløslades. 
Italiens parlament har mandag taget hul på landets præsidentvalg, skriver nyhedsbureauet Reuters. Her skal Sergio Mattarellas afløser findes.
En 22-årig mand er mandag ved Retten i Kolding idømt tre års ubetinget fængsel for at have brudt ind i en ungdomsbolig, hvor en 20-årige kvinde lå og sov, og truet hende til at udføre oralsex på ham. Han forsøgte desuden at voldtaget hende, skriver JydskeVestkysten. Manden har anket dommen.
Flere meldes mandag såret af skud, efter at en bevæbnet mand åbnede ild på universitetet i den tyske by Heidelberg. Manden er død, oplyser tysk politi. Skyderiet skete med et gevær i et auditorium på universitetet. Et stort opbud af politi er udkommanderet til universitetsområdet.
WikiLeaks-grundlægger, Julian Assange, har i London fået tilladelse til at anke en afgørelse om, at han kan udleveres til USA. Han kan nu anke sagen ved højesteret. Det skriver Reuters
14 forsikringsselskaber er blevet afkrævet bøder, fordi de har udsat kvindelige kunder for diskrimination. Indtil nu har otte af selskaberne valgt at acceptere straffen. Det oplyser National enhed for Særlig Kriminalitet mandag i en pressemeddelelse. Reglerne om ligebehandling mellem køn blev overtrådt, fordi selskaberne som vilkår i deres forsikringer undtog skader, som opstår i forbindelse med graviditet eller fødsel.
I Bruxelles meddeler EU-Kommissionens formand, Ursula von der Leyen, at EU vil støtte Ukraine med en finansiel hjælpepakke på 1,2 milliard euro (op mod ni milliarder kroner). EU-Kommissionen foreslår denne hjælpepakke i makrofinansiel bistand for at hjælpe ukrainerne med at klare landets forværrede økonomiske situation som følge af konflikten, siger hun ifølge Reuters.
Forældrene og to søskende til en pige, der begik selvmord, har i Højesteret fået afvist deres krav om godtgørelse fra TV 2, som omtalte sagen i en dokumentarudsendelse. Familien havde krævet 300.000 kroner, men Højesteret slår i en dom mandag fast, at der ikke er grundlag for kravet. Udsendelsen indeholdt kun en begrænset omtale af selvmordet, og der blev i øvrigt kun bragt oplysninger, som tidligere havde været fremme.
Efter undersøgelser konkluderer Sydøstjyllands Politi, at der ikke er sammenhæng mellem tre dødsbrande i politikredsen i november og december. Der er ligeledes heller ikke tegn på, at der er sket forbrydelser ved brandene. Den første brand var 28. november, hvor en 83-årig mand omkom i en brand på Højdedraget i Taulov. 12. december var der en brand i en villa på samme vej, hvor en kvindelig beboer indebrændte. Senest omkom en 49-årig mand fra Litauen i en brand i en campingvogn på Merkurvej i Kolding.
En dansk dreng i teenagealderen har pådraget sig brudskader, efter at han faldt ned fra en stolelift i Hafjell i Norge i forbindelse med en skiferie. Politiet behandler sagen som en ulykke. Drengen faldt seks til ti meter. Han har fået brud på bækken og hofte. Han var ikke i livsfare. Det skriver det norske nyhedsbureau NTB.
John Harpøth, der har stillet op for Dansk Folkeparti siden 2001, dropper partiet. Han stifter i stedet en ny liste med navnet Ny Holbæk. Også det tidligere folketingsmedlem og forhenværende medlem af kommunalbestyrelsen i Holbæk Jeppe Klenitz-Jakobsen er med i det nye parti. Det skriver TV 2 ØST.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-01-24
https://nyheder.tv2.dk/business/2022-01-07-historisk-lav-ledighed-det-er-en-dansk-oekonomi-paa-energidrik-og-proteinbarer,"Begynder danskerne at kræve mere i løn, kan det starte en spiral, der i værste fald vil få kæden til at hoppe af.
Ikke siden før finanskrisen har så få danskere stået uden for arbejdsmarkedet.
Fredag viste tal fra Danmarks Statistik, at ledigheden i november var nede på historisk lave 2,8 procent – kun 0,4 procentpoint fra bundniveauet i 2008.
Min opmærksomhed på en eventuel overophedning er blevet skærpet
Men kan ledigheden komme derned igen? Spørger man cheføkonom i Arbejdernes Landsbank Jeppe Juul Borre, falder svaret prompte:
- Ja, så absolut. Og jeg tror egentlig også mere og mere på, at vi kan komme endnu længere ned, siger han til TV 2.
Bare fra oktober til november faldt ledigheden med 0,2 procentpoint af arbejdsstyrken.
Samtidig er den danske økonomi inde i et ”drønende opsving”. Derfor er der ifølge cheføkonomen ikke langt til rekorden.
- Det er en dansk økonomi på energidrik, proteinbarer og noget musik, så man virkelig kommer i stemning. Men er det sundt at komme derned? spørger Jeppe Juul Borre.
Ifølge Jeppe Juul Borre nærmer den danske økonomi sig grænserne for, hvad den kan holde til.
Selvom han indtil videre ikke tror på en reel overophedning af økonomien, er der nemlig grænser for, hvor meget farten kan sættes op.
- Min opmærksomhed på en eventuel overophedning er blevet skærpet, netop på baggrund af at vi ser ledigheden falde ganske kraftigt måned efter måned, siger han.
Derfor holder cheføkonomen lige nu øje med en lang række nøgletal for den danske økonomi.
Ikke mindst de stigende danske lønninger.
- Indtil videre er lønstigningerne ikke eskaleret voldsomt. Men med til den historie hører, at det er lidt gamle løntal fra august måned, siger Jeppe Juul Borre.
Hos Nykredit peger cheføkonom Palle Sørensen også på, at en overophedning er et stykke væk.
Bekymringen er dog, at for meget pres på arbejdsmarkedet leder til højere lønkrav, lyder det i en skriftlig kommentar.
Allerede nu har blandt andet stigende energipriser presset den danske inflation op på det højeste niveau i over 13 år.
Får det pressede arbejdsmarked danskerne til at kræve mere i løn, fører det normalt til nye prisstigninger, som igen vil få folk til at kræve mere i løn – og sådan fortsætter det.
Lidt forsimplet kan spiralen i værste fald dreje rundt og rundt, indtil kæden hopper af, og økonomien falder til jorden som en sten.
- Men der er faktisk plads til større lønstigninger, uden at det bliver til en overophedning. Danskerne har nemlig udvist meget stor tilbageholdenhed i lønforhandlingerne siden finanskrisen, siger Palle Sørensen.
Ifølge Danmarks Statistiks seneste tal fra tredje kvartal sidste år steg lønningerne i det private med 2,4 procent sammenlignet med samme periode året før.
Og ifølge Nykredits cheføkonom kan den lave ledighed og manglen på hænder kun lige anes i lønningerne.
- Det er lidt højere lønstigninger, end vi har vænnet os til efter finanskrisen, men stadigvæk lavere end i årene op til finanskrisen, siger han.
Alligevel understreger Jeppe Juul Borre, at det brandvarme arbejdsmarked har øget risikoen for en overophedning af den danske økonomi.
- Jeg er paradoksalt nok en smule mere bekymret nu, end jeg har været under store dele af coronakrisen, siger han.
På trods af pandemien har cheføkonomen nemlig været fortrøstningsfuld de seneste par år, fordi dansk økonomi trods alt stod stærkt.
Set med ”de store økonomiske briller” er coronakrisen dog slut nu, og økonomien bevæger sig igen efter velkendte taktslag.
Men bliver musikken ved med at spille højere og højere, frygter Jeppe Juul Borre for tømmermændene.
- Så vil vi stå i en klassisk krise i dansk økonomi. Det rammer andre erhverv end under coronakrisen, for eksempel industrien eller byggeriet.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-01-07
https://nyheder.tv2.dk/samfund/2022-01-06-dagens-nyheder-6-januar,"Vi gav dig dagens nyheder, mens de skete. Du kan altid tippe TV 2s journalist her.
Denne liveblog opdateres ikke længere.
Det Radikale Venstre afviser at ville støtte en ren S-regering efter et kommende valg. Meldingen kommer fra partiets politiske leder, Sofie Carsten Nielsen, i et stort interview med Politiken.
To politikredse advarer torsdag aften om mulighed for meget glatte veje. Det drejer sig om Midt- og Vesjyllands og Syd- og Sønderjyllands Politi. Kør forsigtigt, lyder opfordringen.
Den amerikanske filminstruktør Peter Bogdanovich er død i en alder af 82 år. Det skriver en række amerikanske medier. Bogdanovich stod bag film som 'Paper Moon' (1973) og 'The Last Picture Show' (1971). Sidstnævnte vandt to Oscars. Dødsårsagen er ikke offentliggjort, skriver New York Times.
En 39-årig bilist har torsdag aften påkørt tre heste mellem Lomborg og Ramme i Vestjylland. To af hestene er døde, mens den tredje er så hårdt medtaget, at den skal aflives. Det siger vagtchef ved Midt- og Vestjyllands Politi Anders Hansen til TV MIDTVEST. Den 39-årige anmeldte selv ulykken.
En mand, der kom alvorligt til skade i en trafikulykke torsdag eftermiddag, er afgået ved døden. Det oplyser vagtchef Anders Hansen fra Midt- og Vestjyllands Politi til TVMIDTVEST. Ulykken skete på Messemotorvejen ved Herning. De pårørende er underrettet.
En af de fire formodede tilbageholdte pirater vil blive bragt til Danmark. Det skriver Justitsministeriet i en pressemeddelelse. Han er tilskadekommen, og det vil ikke være forsvarligt at løsladelse ham til søs, lyder det. Tre andre formodede pirater står til at blive løsladt.
Fem timer efter et alvorligt færdsuheld er Messemotorvejen ved Herning atter åben for trafik. Det skriver Midt- og Vestjyllands Politi på Twitter.
#Uheld på #Motorring3 i sydgående retning mellem 17 Jægersborgvej og 18 Nybrovej. Begge spor er spærret, men bilerne passerer i nødsporet. Politiet er på stedet.#P4Trafik
Her ved årsskiftet, hvor influenzaforekomsten ellers normalt begynder at stige, ligger influenzaen i Danmark fortsat på et meget lavt niveau. Det skriver Statens Serum Institut. De meget få påviste smittede skal endda ses på baggrund af en helt usædvanlig høj testaktivitet i denne sæson.
De danske aktier var i stiv modvind torsdag, hvor det ledende danske aktieindeks, C25, faldt 3,1 procent. Det er blandt de ti største fald for indekset, siden det blev skabt i 2016.
Ved ulykken på Messemotorvejen ved Herning torsdag eftermiddag er en mand kommet alvorligt til skade. Det oplyser Kim Vemmelund, indsatsleder ved Brand og Redning MidtVest, til Ritzau. Ulykken skete, da en personbil og en lastbil kørte frontalt sammen.
USA's tidligere præsident Donald Trump beskylder præsident Joe Biden for at skabe ""yderligere splittelse"" i USA. Det skriver Reuters. Trumps beskyldning kommmer, efter Biden holdt tale på årsdagen for stormløbet på Kongressen.
Midt- og Vestjyllands Politi forventer, at Messemotorvejen først kan genåbnes omkring klokken 19. Det skriver politiet på Twitter. Uheldsstedet skal ryddes op, og kørebanen skal rengøres, lyder det.
Messemotorvejen er helt spærret i begge retninger mellem Studsgård og 1 Snejbjerg efter en ulykke. Billeder fra stedet viser, at både en lastbil og en personbil er forulykket. Politi og redningsmandskab er på stedet, men de ventes ikke at være færdige foreløbigt.
Filippinerne forbyder børneægteskaber. Det står klart, efter at præsident Rodrigo Duterte torsdag har underskrevet en ny lov. Den betyder, at det kan give op til 12 års fængsel at gifte sig med en person under 18 år. Samme straf kan ramme folk, som arrangerer ægteskaber med personer, som endnu ikke er fyldt 18. Det skriver nyhedsbureauet AFP.
Tre af de fire formodede pirater, der er blevet tilbageholdt på den danske fregat Esbern Snare i Guineabugten, skal løslades. Det oplyser deres advokater til TV 2, Ekstra Bladet og Ritzau.
Kasakhstans regering har torsdag sat et prisloft på LPG, som er flydende gas. Det sker for at mindske den uro, der er opstået, efter at priserne på brændstoffet, der bruges hyppigt i biler, er steget markant.Det fremgår af en erklæring fra regeringen ifølge nyhedsbureauet AFP. Flere personer er omkommet i forbindelse med urolighederne.
To af de fire formodede pirater, der er blevet tilbageholdt på den danske fregat Esbern Snare i Guineabugten, skal løslades.
Det oplyser deres advokater, Niels Anker Rasmussen og Irene Zehngraff, til henholdsvis Ekstra Bladet og Ritzau.
Google og Facebook har torsdag fået kæmpebøder fra franske myndigheder. Samlet løber bøderne op til 210 millioner euro. Det svarer til 1,56 milliarder kroner. Techgiganterne får bøderne på grund af deres brug af cookies. Det er den data, der bliver brugt til at følge brugeres adfærd online. Det skriver nyhedsbureauet Reuters.
En russiskledet militæralliance har torsdag sendt tropper til Kasakhstan. Der skal de ifølge russiske sikkerhedsmyndigheder hjælpe med at få styr på urolighederne i landet. Det skriver nyhedsbureauerne AFP og Reuters. Troppernes primære opgaver er fredsbevarende. Det vil sige, at de skal beskytte staten og militære faciliteter. Derudover skal de hjælpe med at opretholde lov og orden i Kasakhstan.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-01-06
https://nyheder.tv2.dk/business/2022-01-06-c25-tager-kaempe-dyk-det-rusmiddel-vi-har-vaeret-vant-til-forsvinder,"Mange investorer har aldrig oplevet stigende renter, og det har skabt en sneboldeffekt, vurderer investeringsøkonom.
De danske aktier tog torsdag et solidt dyk.
Det danske eliteindeks C25, faldt dagen igennem, og sluttede med et minus på 3,08 procent. Kun slået af 23. november 2021 er det den værste dag, siden coronaen kom til Danmark.
Det sker, efter den amerikanske centralbank onsdag aften dansk tid lagde op til at stramme pengepolitikken hurtigere - og måske endda mere – end før ventet.
Den store optur på aktiemarkedet er slut i den her omgang
Siden 2009 har centralbanken FED holdt renten lav og opkøbt obligationer ”med arme og ben” for at sprøjte penge ind på de finansielle markeder.
Men nu tager den tilløb til at trække i håndbremsen. Og ifølge Jacob Pedersen, der er aktieanalysechef ved Sydbank, kommer det bag på mange investorer.
- Det her handler om, at alternativet til aktier formentlig bliver bedre, når vi kigger frem. Renterne bliver højere, og så bliver det sjovere at investerer i obligationer, fortæller han til TV 2.
Ifølge Jacob Pedersen har den lempelige pengepolitik fungeret som ”lykkepiller” for de finansielle markeder i mere end et årti. Særligt under coronakrisen har låget siddet løst på pilleglasset.
Den lave rente har fået langt de fleste investorer til at sætte flere penge i de mere risikable aktieinvesteringer, hvilket har drevet aktiekurserne i vejret.
- Siden 2009 har vi faktisk kun haft en periode på nogle få måneder fra slutningen af 2018, hvor centralbankerne har trukket penge ud af de finansielle markeder ved at sælge obligationer, siger aktieanalysechefen.
I den periode faldt aktiekurserne også markant.
Allerede i december flagede den amerikanske centralbank sine planer om dels at hæve sine egne rentesatser og dels at fremrykke afslutningen på sine årelange opkøb af obligationer.
Men onsdag kom det frem i et referat, at renten kan blive hævet tidligere end forventet – og samtidig diskuteres det, om banken skal tømme ud i sin eksisterende beholdning af obligationer.
Det fik ifølge Jacob Pedersen mange investorer til at vågne op.
- Vi var godt klar over, at det ville ske. Men at man ligefrem står klar til at trække lykkepiller op ad halsen på patienten, det vidste vi ikke. Det skaber noget risiko for turbulens, siger Jacob Pedersen.
Spørger man Per Hansen, der er investeringsøkonom ved Nordnet, er mange investorer helt uforberedte på udsigten til stigende renter.
Siden finanskrisen er aktieinvesteringer nemlig blevet allemandseje – og derfor er der gennem de seneste år kommet hober af nye investorer på markedet.
- Rigtig mange har ikke prøvet før, hvad stigende renter betyder. For stigende renter har ikke været tilfælde siden finanskrisen, siger Per Hansen til TV 2
Den usikkerhed har fået mange investorer til at ryste på hånden.
Og ifølge investeringsøkonomen har det skabt en sneboldeffekt.
- Investorerne bevæger sig ekstremt synkront. Når aktierne falder, får nogle ondt i maven og sælger. Så der er også en flokmentalitet.
Onsdagens referat har fået aktieindekser på tværs af Europa til at gå i rødt. Og et af de hårdest ramte var det danske C25-indeks.
Det skyldes blandt andet, at mange af de toneangivende aktier i Danmark er såkaldte ”vækstaktier” – det vil sige aktier i selskaber, der typisk handles dyrt, fordi man forventer en høj indtjening i fremtiden.
- Danske selskaber er ofte gode indenfor deres nicher. Når de er gode til at drive deres forretning over en længere periode, bliver de meget eftertragtede, siger Per Hansen.
Ifølge både Jakob Pedersen og Per Hansen er det da også de højest prisfastsatte aktier, der står til at blive hårdest ramt.
Særligt, hvis prisen ikke længere afspejler den forventede indtjening, er aktien i ”farezonen”.
- For mig at se er der ingen tvivl om, at er er de dyrest prisfastsatte dele af markedet, der står til at blive hårdest ramt, siger Jacob Pedersen.
Begge de to aktieeksperter forventer, at den amerikanske centralbanks pengepolitiske stramning kommer til at kaste skygger ind over de næste mange måneder.
- Det rusmiddel, vi har været vant til i mange år nu, forsvinder. Og det må man altså ikke undervurdere, siger Jacob Pedersen.
Selvom han fortsat forventer positive afkast det næste års tid, skal man nemlig ifølge aktieanalysechefen forvente større udsving på aktiemarkederne.
Af samme grund forventer Per Hansen, at mange investorer enten vil ændre deres aktiebeholdning eller slet og ret sælge ud af den.
Uden de lave renter bliver det nemlig sværere at tjene penge på aktier.
- Den store optur på aktiemarkedet er slut i den her omgang. Det bliver sværere at opnå et afkast, slutter Per Hansen.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2022-01-06
https://nyheder.tv2.dk/penge/2021-12-30-saa-meget-er-din-formue-vokset-i-aar-og-her-er-farerne-for-naeste-aar,"I ni kommuner er boligpriserne gået baglæns i 2021.
2021 har været et ekstraordinært godt år.
Sådan lyder vurderingen fra eksperter, uanset om man kigger på danskernes aktie- og pensionsafkast, eller om målestokken er prisen på deres boliger.
Mere end halvandet år inde i coronaepidemien fortsætter økonomien med at sætte rekorder, men forude lurer flere faldgruber.
TV 2 har sat fire eksperter i stævne for at høre om deres syn på aktie-, bolig- og pensionsmarkedet – og for at blive klogere på, hvad man skal holde særligt øje med fremover.
I alle landets fem regioner – Hovedstaden, Midtjylland, Nordjylland, Sjælland og Syddanmark – er den gennemsnitlige kvadratmeterpris i dag højere, end den var for et år siden.
Det gælder både for ejerlejligheder, villaer og rækkehuse, viser statistik fra Boligsiden.
Konkret forventer vi, at boligpriserne vil stige med cirka 3 procent
Tallene går til kun og med november, men de afslører, at både ejerlejligheder, villa og rækkehuse i gennemsnit er blevet mere end 10 procent dyrere siden årsskiftet.
Konkret har der i gennemsnit været en stigning på godt 11 procent for villaer og rækkehuse, mens priserne på ejerlejligheder er vokset med cirka 10,5 procent i år.
Bag de tal er der dog store regionale forskelle – som du kan se på kortet herunder – og ifølge nichemediet Boliga er der ligefrem 9 af landets 98 kommuner, hvor den gennemsnitlige kvadratmeterpris er gået baglæns i 2021.
Lise Nytoft Bergmann, der er boligøkonom hos Nordea, betegner året på boligmarkedet som ”ekstraordinært”. Dels har prisstigningerne været unormalt høje, og dels er der blevet indgået rekordmange bolighandler.
Det har affødt debat om risikoen for en boligboble og behovet for et indgreb - men indtil videre har regeringen afvist at opstille nye begrænsninger.
Lise Nytoft Bergmann tror da også, at tempoet vil gå ned i 2022:
- Når vi kigger ind i 2022, forventer vi pæne stigninger, men slet ikke på niveau med de stigningstakter, som vi har været vant til det seneste år. Konkret forventer vi, at boligpriserne vil stige med cirka 3 procent, siger boligøkonomen.
Den antagelse bygger blandt andet på stigende boligrenter. I starten af året kunne man således få et fastforrentet lån med ned til 0,5 procent i rente, men i dag er renten ofte 1,5 procent. Derudover forventes effekterne fra coronaepidemien at aftage.
Også på aktiemarkedet har 2021 været usædvanligt.
Allerede i januar stod det klart, hvor specielt et år det ville blive, da en flok amatørinvestorer skabte uro på aktiemarkedet ved at købe stort op i GameStop-aktien.
Generelt har mange nye investorer givet sig i kast med børserne i år, men hvis man har investeret mere traditionelt, har der også været gode penge at tjene.
Det amerikanske aktieindeks S&P 500, der måske er det vigtigste og mest fulgte aktieindeks i hele verden, er eksempelvis vokset med omkring 27,5 procent siden nytår.
Den danske pendant, C25-indekset, der består af 25 af de mest handlede og største aktier i Danmark, er i løbet af 2021 blevet omkring 16,5 procent dyrere.
Selvom det er lidt lavere end de seneste år, er der stadig tale om et særdeles gyldent aktieår i historisk perspektiv.
En af dem, der har fulgt udviklingen tæt, er Formueplejes investeringsdirektør Henrik Frank.
Han siger selv, at han nok har undervurderet, hvor stærkt de store teknologiselskaber som Apple, Amazon og Alphabet, der står bag Google, ville klare sig.
Det er nemlig særligt disse selskaber, der har drevet de amerikanske aktiemarkeder til vejrs.
- 2022 bliver et mere normalt aktieår, hvor vi forventer et afkast på 5-10 procent på globale aktier, siger Henrik Frank og peger på såkaldte ”value-aktier” som en god investering for de kommende 12 måneder.
Value-aktier er kort fortalt aktier, der bliver handlet billigere end deres underliggende værdi egentlig tilsiger. Et eksempel kunne være en bank, der måske står til at tjene gode penge næste år, fordi renterne stiger, men hvor dette ikke afspejles i aktiekursen.
Det er blevet sagt om coronakrisen, at den rammer mere skævt end andre kriser, fordi de rige er blevet rigere, uden at det samme løft er kommet dem uden bolig og værdipapirer til gode.
Men hvis du ligesom de fleste voksne danskerne har en pensionsopsparing, kan du faktisk også glæde dig over udviklingen i 2021.
Hos Danica Pension, som er et af de selskaber, tusindvis af danskere har placeret deres pensionsopsparing hos, har man lavet et regneeksempel for at vise, hvordan udviklingen er kommet deres kunder til gode.
I eksemplet er der taget udgangspunkt i en pensionskunde, der har 20 år til pension, og som har 2 millioner kroner stående i pensionsopsparing. Risikoprofilerne er udtryk for, hvor stor en andel af den samlede opsparing der er investeret i mere omskiftelige aktiver så som aktier.
Har man høj risikoprofil, har man typisk flere aktier, mens en lavere risikoprofil typisk vil betyde flere obligationer og lignende.
Samtidig har man hos PFA Pension oplevet, at folk har smidt ekstraordinært mange penge ind i deres pensionsopsparing.
Det skyldes ifølge Camilla Holm, der er koncerndirektør hos PFA, at mange dels har haft lidt ekstra penge på kistebunden, og at mange banker samtidig har indført eller skærpet negative renter.
Gennem store dele af 2021 har frygten for et forestående fald i økonomien også fyldt.
Mens verden er genåbnet, har forsyningsproblemer, flaskehalse og risikoen for en overophedning stjålet overskrifter.
Vi skal være bekymret for, om centralbankerne håndterer den her situation rigtigt
Samtidig er renterne begyndt at stige, inflationen har nærmet sig et niveau, den ikke har befundet sig på i flere årtier, og centralbankerne har stillet i udsigt, at de nu vil fjerne det kunstige åndedræt, der har hjulpet verdensøkonomien gennem coronakrisen.
Netop inflation og rentestigning er da også nogle af de ”risikofaktorer”, som boligøkonom Lise Nytoft Bergmann fra Nordea holder særligt øje med.
Når renterne stiger, bliver det dyrere at købe en bolig, og det kan derfor gå udover prisniveauet.
- Men man skal være opmærksom på, at renterne reagerer på forventninger, og ikke først når centralbankerne gør noget, siger Lise Nytoft Bergmann.
Hun mener derfor, at en del af risikoen for stigende boligrenter allerede er regnet ind i det nuværende marked.
Mere dramatisk er udsigten fra Henrik Franks kontor hos Formuepleje. Han tror, at verden står over for et ”paradigmeskifte”, hvor inflationen og renterne kommer til at ligge på et højere niveau, end vi har været vant til de sidste mange år.
- Der er vores forventning nu, at vi når op på inflationsrater i størrelsesorden 2-3 procent, og det skal man ikke være frygteligt ked af. Men vi skal være bekymrede for, om centralbankerne håndterer den her situation rigtigt, og det er noget af det, som vi holder allermest øje med i 2022, siger investeringsdirektøren.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2021-12-30
https://nyheder.tv2.dk/business/2021-12-20-novo-aktien-i-kaempe-fald,"Det er en underleverandør, der står til at koste Novo Nordisk-aktionærerne store summer.
Novo Nordisk-aktien falder mandag morgen med mere end ti procent.
En leverandør har produktionsproblemer, og det rammer salget af fedmemiddel i 2022, oplyste Novo fredag.
Novo Nordisk er med afstand Danmarks mest værdifulde virksomhed målt på aktieværdi.
Et fald på 10 procent svarer således til, at mere end 150 milliarder kroner bliver skåret af den samlede aktieværdi.
Da kursfaldet var størst – umiddelbart efter at markedet åbnede klokken ni – stod Novo Nordisk-aktionærerne til at få skåret hele 16 procent af værdien.
Fordi Novo Nordisk er så stor en virksomhed, er nedturen med til at trække hele C25-indekset i minus.
Kort efter åbningen klokken ni var der eksempelvis et samlet fald på mere end fire procent. Fald i den størrelsesorden sker normalt ellers kun på krisedage.
Også Vestas og Ørsted har startet ugen ud med aktieklø, omend det med fald på 5,5 og 3 procent er i en anden liga end Novos styrtdyk.
I løbet af den første halve time, efter at markedet åbnede, har både Novo Nordisk-aktien og C25-indekset rettet sig en lille smule, omend der stadig er store tab begge steder klokken 09.25.
For både Novo Nordisk og C25-indekset bredt set er det dog værd at bemærke, at kursfaldet kommer efter et år, der har kastet store stigninger af sig.
For Novo Nordisk er det fedmemidlet Wegovy, der ser ud til at kaste store sten i maskineriet.
I fredags, efter at aktiemarkedet i Danmark var blevet sendt på weekend, annoncerede Novo, at man var løbet ind i udfordringer med Wegovy.
Problemet, oplyste Novo i en meddelelse til fondsbørsen, var, at en underleverandør, der skulle fylde kanyler med fedmemidlet, midlertidigt havde stoppet sin fremstilling og levering.
Konkret udpegede Novo Nordisk udfordringer med såkaldte Good Manufacturing Practices som årsagen til leverandørens produktionsstop. Good Manufacturing Practices er et system, der skal sikre, at produkter bliver fremstillet ens og af tilstrækkelig kvalitet.
- Som konsekvens forventer Novo Nordisk ikke at være i stand til at imødegå efterspørgslen i USA i første halvdel af 2022, og få nye patienter forventes at kunne påbegynde behandling, skrev den danske medicinalgigant og indkaldte til et såkaldt konferencekald om sagen mandag morgen.
Deres heltestatus har nok på kort sigt fået et lille knæk
Investeringsøkonom ved Nordnet Per Hansen mener ikke, at sagen grundlæggende ændrer på, at Novo Nordisk gør det godt.
Han peger dog på, at der tidligere har været en fortælling om Novo Nordisk som nærmest usårlige, der måske kan tage en smule skade af mandagens aktienedtur:
- Forventningerne til Novo er så høje, og prisfastsættelsen er så høj, at der ikke er plads til nogen form for slinger i valsen. Novo gjorde det fremragende i sidste uge, og de gør det også fremragende i dag. Men deres heltestatus har nok på kort sigt fået et lille knæk, siger Per Hansen.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2021-12-20
https://nyheder.tv2.dk/business/2021-12-20-dyr-dag-for-novo-aktionaerer-taber-mandag-117-procent,"Novo lukker mandag med et fald på 11,7 procent. Det svarer ifølge Marketwire til tab på 204,5 milliarder kroner.
Novo Nordisk-aktien lukker mandag med et fald på 11,7 procent.
Faldet betyder, at aktionærerne i Novo samlet har tabt 204,5 milliarder kroner i aktieværdi ifølge Marketwire.
Aktiedykket skyldes problemer med en leverandør i USA og vil påvirke salget af Novo Nordisks fedmemiddel Wegovy i 2022. Det oplyste Novo Nordisk fredag aften.
Ifølge Novo Nordisk har leverandøren, der fylder sprøjter med midlet, midlertidigt stoppet sine leverancer. Det skyldes, at leverandøren har problemer med ""god fremstillingspraksis"".
Fedmemidlet ventes at være en af Novos store sællerter i de kommende år, men Novo forventer ikke at kunne få ret mange nye patienter til at begynde på midlet i første halvdel af 2022 på grund af problemerne.
Det store kursfald til Novo Nordisk skal ses i lyset af, at aktien er steget massivt gennem 2021 - blandt andet på grund af et højere end ventet salg af netop fedmemidlet Wegovy.
Trods kursfaldet mandag er Novo-aktien alene i år steget med knap 60 procent.
Ved indgangen til året havde Novo Nordisk en markedsværdi på omkring 750 milliarder kroner.
Det er ikke kun Novo Nordisk, som har en dårlig mandag på det danske aktiemarked. Hele 24 af 25 aktier i C25-indekset falder.
Aktiemarkedet er præget af stor usikkerhed, da spredningen af omikronvarianten af coronavirus har øget frygten for endnu flere restriktioner verden over.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2021-12-20
https://nyheder.tv2.dk/samfund/2021-12-07-dagens-nyheder-7-december-2021,"Vi giver dig dagens nyheder, mens de sker. Du kan tippe TV 2s journalist her.
Storebæltsbroen har grundet kraftige vindstød været lukket for vindfølsomme køretøjer tirsdag. Sådan vil det formentlig blive ved med at være indtil onsdag kl. 12.00. Det skriver Sund & Bælt på Twitter.
Israel er færdig med at bygge en 65 kilometer lang underjordisk grænsemur mod Gazastriben. Den skal mindske risikoen for, at den militante gruppe Hamas kan angribe via tunneller under grænsen. Muren består blandt andet af knap en kvart million vognlæs beton, 140.000 ton jern og stål, sensorer og radarsystemer.
Op mod 2500 virksomheder har fået opsagt deres coronalån på grund af blandt andet forsinkelser i indberetninger til Skattestyrelsen. Lånet skal nu indfries med det samme. Det skriver Finans. Samtidig har virksomhederne ikke mulighed for at klage. Et gennemsnitligt coronalån ligger typisk på omkring 300.000 kroner, skriver mediet.
Amerikanske embedsmænd har fortalt Kongressen, at USA har en forståelse med Tyskland om at lukke for den i forvejen omstridte Nord Stream 2 naturgasledning, som Rusland har anlagt gennem Østersøen, hvis Rusland invaderer Ukraine. Det skriver nyhedsbureauet Reuters.
Underhuset i Chiles parlament har tirsdag stemt ja til en ny lov, der gør det muligt for to mennesker af samme køn at blive gift. Loven gør det også muligt for homoseksuelle par at adoptere børn. Overhuset havde allerede godkendt loven, så nu mangler den kun en underskrift fra præsident Sebastián Piñera for at træde i kraft. Det skriver nyhedsbureauet AFP.
Der er ikke grundlag for, at man kan tilbageholde det russiske forskningsskib ""Akademik Ioffe"", der ligger ud for Skagen. Det konkluderer Vestre Landsret i en afgørelse, der tirsdag er offentliggjort på rettens hjemmeside. Dermed ophæver retten en tidligere kendelse fra fogedretten ved Retten i Hjørring, der 1. november tog arrest i skibet på baggrund af et millionkrav fra en canadisk rejsearrangør.
USA's præsident, Joe Biden, har på et videotopmøde tirsdag med Ruslands præsident, Vladimir Putin, udtrykt dyb bekymring over Ruslands handlinger i Ukraine. Det meddeler Det Hvide Hus ifølge Reuters. Biden advarede i samme ombæring Putin om, at ""USA og dets allierede vil reagere med kraftige økonomiske og andre tiltag i tilfælde af en militær optrapning"", fremgår det af meddelelsen fra Det Hvide Hus.
Koncernchef for Berlingske Media, Anders Krab-Johansen, fortæller, at Michael Dyrby kan fortsætte som chefredaktør for BT efter interview, hvor Dyrby erkender tidligere krænkelser. Anders Krab-Johansen fortæller, at han har haft en alvorlig snak med Michael Dyrby og har tillid til, at han kan udfylde chefrollen.
Michael Dyrby, der er chefredaktør på B.T., og som var nyhedschef og nyhedsdirektør på TV 2 fra 2002 til 2015, anerkender nu, at han har krænket, været magtfuldkommen og haft upassende forhold som chef. Det skriver Berlingske.
- Jeg må erkende, at jeg har haft upassende forhold på TV 2. Jeg var chefen og havde magten og dermed også ledelsesansvaret, men det tog jeg jo ikke på mig. Og det må jeg bare undskylde så meget, jeg kan, for, siger han til Berlingske.
De næste 15 til 20 minutter vil Esbjerg Motorvejen være spærret i østgående retning ved Esbjerg Lufthavn, skriver Sydjyllands Politi på Twitter. Det skyldes et færdselsuheld. Politiet oplyser desuden, at det var et eneuheld, og at der ikke er sket personskade.
Politiet udvider den visitationszone, der er indført omkring København efter en række skuddrab betydeligt. Visitationszonen dækker nu et område fra Brøndbyvester i syd til Bagsværd i nord. Det skriver politiet på sin hjemmeside.
En 33-årig mand, der er en af de mistænkte bag drabet på den saudiarabiske journalist Jamal Khashoggi, er anholdt i en lufthavn i Paris. Det siger kilder til den franske radiostation RTL. En kilde i politiet oplyser til nyhedsbureauet Reuters, at franske anklagere arbejder på at udlevere den mistænkte til Tyrkiet, hvor drabet på Khashoggi fandt sted i oktober 2018.
Nordjyllands Politi efterlyser i øjeblikket en person som ved tre tilfælde inden for kort tid mandag skulle have blottet sig for tilsyneladende tilfældige mennesker – heriblandt tre piger på helt ned til ti år. Manden er beskrevet som cirka 30 år, spinkel af bygning, dansk af udseende, mørkeblå/sort jakke med hætte og grå arbejdsbukser.
Torben Svarrer, der er ledende politiinspektør hos Københavns Politi, oplyser på pressemøde, at der er 12 anholdte personer, efter at politiet tirsdag har ransaget 25 adresser. 
Et usb-stik med oplysninger på 92.425 borgere i Vejle Kommune blev væk på valgdagen. Nu advarer kommunen borgere med navne- og adressebeskyttelse om brud på datasikkerheden, skriver Ritzau.
Københavns Politi indfører skærpede strafzoner i de to områder, hvor der fredag blev etableret visitationszoner. Det vil sige Husum/Tingbjerg og dele af Nørrebro og Nordvest. Derudover indkalder Københavns Politi til pressebriefing klokken 14.30. Det fremgår af en pressemeddelelse.
Politiet skruer yderligere op for indsatsen mod banderne og har i dag gennemført en koordineret aktion. Samtidig indføres der skærpede strafzoner i to områder. Pressebriefing kl. 14.30 #politidk https://t.co/pJ5NwfKYzs
Flere adresser er i dag blevet ransaget i en koordineret indsats mod organiserede kriminelle, bandegrupperinger og personer. Flere personer er blevet anholdt, oplyser Københavns Politi i en pressemeddelelse.
38 indsatte er omkommet efter en brand i et fængsel ved et af de største fængsler i Burundis hovedstad, Gitega. 39 indsatte er kommet til skade, oplyser nyhedsbureauet Reuters.
Danske aktier er på vej mod den bedste dag i flere måneder. Efter en periode med modvind stiger det ledende danske aktieindeks, C25, onsdag ved 12-tiden med 2,7 procent. Holder det ved, til handlen lukker klokken 17, vil det være den største stigning på én dag siden i starten af marts.
Lette køretøjer må ikke køre over Storebæltsbroen før klokken 03 natten til onsdag, oplsyer Sund og Bælt på Twitter. Årsagen er kraftig blæst.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2021-12-07
https://nyheder.tv2.dk/business/2021-12-07-omikron-lettelse-sendte-danske-aktier-nordover,"Det toneangivende danske aktieindeks, OMX C25, lukkede tirsdag i sin næststørste stigning nogensinde.
Corona-varianten Omikron har de sidste uger skabt ravage på aktiemarkederne. Tirsdag var dog præget af lettelse, da varianten nu ser ud til at være mindre alvorlig end frygtet.
Og risikoen for nye, voldsomme forstyrrelser af markeder og forsyningskæder verden over er dermed mindre.
Det sendte det toneangivende, danske aktieindeks, OMX C25, op med 3,5 procent. Ifølge Marketwire er det indeksets næststørste stigning nogensinde. Indekset blev oprettet i 2016.
- Det er virkelig positivt, når vi ser ud over Europa og på de amerikanske indeks.
- Vi så noget af det i går på de amerikanske indeks på baggrund af kommentarerne fra Anthony Fauci (leder af den amerikanske coronaindsats, red.) om, at Omikron smitter kraftigt, men at det ikke tyder på, at varianten medfører betydeligt pres på sundhedsvæsenet.
- Det er en melding, som risikoaktiver virkelig kan lide, og det ser vi i dag, siger Otto Friedrichsen, der er aktiestrateg hos Formuepleje, til Marketwire.
Med risikoaktiver mener aktiestrategen eksempelvis aktier, der normalt er mere følsomme over for udsving end eksempelvis obligationer.
Tirsdagens stigning er dog kun et plaster på såret i forhold til de fald, frygten for den nye variant har udløst de seneste uger.
Trods tirsdagens stigning er indekset fortsat faldet med 3,3 procent siden 22. november, hvor Omikron begyndte for alvor at tage overskrifter.
Dagens højdespringer var tirsdag medicoselskabet Ambu, der blandt andet laver udstyr til vejrtrækning. Ambu steg med 8,6 procent mens også Vestas og medicinalselskabet Genmab steg betydeligt.
- Dem, der har haft en hård tid, kommer også mest tilbage.
- Ambu har været blandt dem, der har fået mest tæsk, og det samme ser vi med DSV, Genmab og til dels Vestas, sagde Martin Munk, senioraktierådgiver hos Jyske Bank, tidligere på dagen til Marketwire.
Alle 25 aktier i indekset steg dog tirsdag.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2021-12-07
https://nyheder.tv2.dk/samfund/2021-11-24-dagens-nyheder-24-november-2021,"Vi giver dig dagens nyheder, mens de sker. Du kan tippe TV 2s journalist her.
Boris Johnson, den britiske premierminister, og Emmanuel Macron, den franske præsident, er enige. Der skal gøres mere for at stoppe de dødsensfarlige overfarter over Den Engelske Kanal, som migranter gør for at komme til Storbritannien. Onsdag omkom 31 mennesker, efter at deres båd kæntrede under et forsøg på at krydse Den Engelske Kanal.
Børn og unge skal beskyttes bedre mod seksuelle overgreb begået af voksne, der har ansvaret for dem. Det mener Red Barnet ifølge Politiken. Udmeldingen kommer, efter en ekstern advokatundersøgelse af DR's Pigekoret er blevet offentliggjort. Her konstaterede advokaterne bag undersøgelsen, at mindst 64 tidligere pigekorsangere var blevet udsat for ""seksuelle krænkelser"" af i alt seks voksne omkring koret, skriver Politiken.
En 28-årig mand er onsdag aften blevet varetægtsfængslet frem til den 16. december for vold mod en billetkontrollør. Det oplyser Midt- og Vestsjællands Politi. Manden var i et tog på vej mod Ringsted, da han blev mødt af en billetkontrollør. Billetkontrolløren fik angiveligt tre til fire slag i ansigtet, da han havde bedt den 28-årige mand om at vise billet, oplyser Midt- og Vestsjællands Politi. 
Den amerikanske præsident Joe Biden vil allerede i næste uge begynde at sende mexicanske asylansøgere tilbage til Mexico, når han genstarter eks-præsident Donald Trumps flygtningepolitik ""Remain in Mexico"" (Bliv i Mexico, red.). Det skriver mediet Axios.
Storbritannien har gennem længere tid døjet med seriøs mangel på lastbilchauffører, og nu er manglen blevet så grel, at briterne risikerer at måtte holde jul med meget begrænsede mængder alkohol. Det skriver nyhedsburauet Reuters. Den britiske Vin- og Spiritushandlens Organisation (WSTA) skriver i et brev til den britiske transportminister Grant Shapps, at situationen er akut, fordi ingen af organisationens medlemmer kan få fragtet sine varer til eller rundt i landet.
Den franske præsident Emmanuel Macron opfordrer til at ministre fra alle EU-lande mødes til krisemøde om flygtninge i EU. Det skriver nyhedsbureauet Reuters. Udmeldingen kommer i kølvandet på, at over 30 flygtninge onsdag er druknet i den engelske kanal, da en flygtningebåd kæntrede.
Et nævningeting ved en domstol i den amerikansk delstat Georgia har afgjort, at tre bevæbnede hvide mænd, der sidste år jagtede og dræbte den 25-årige sorte jogger Ahmaud Arbery, kendes skyldige i drab. Det er en sag, der er blevet fulgt tæt i USA og af mange ses som et eklatant eksempel på racefordomme. Det skriver CNN.
Mindst 27 migranter har onsdag mistet livet, mens de forsøgte at komme fra Frankrig til England i båd. Det skriver nyhedsbureauet AFP. Migranterne er døde, da deres båd sank ud for havnen i den franske by Calais. Der var ifølge fransk politi omkring 50 personer om bord på båden.
Justitsminister Nick Hækkerup (S) ønsker at ændre loven, der tidligere på måneden frikendte en 19-årig mand for voldtægt af en kvinde, som troede, hun havde sex med en anden end ham, og han blev i stedet dømt for ""tilsnigelse til sex"". Det skriver DR. Dommen viser ifølge justitsministeren, at der er en skævhed i retstilstanden på området.
Da en nu 26-årig mand i december 2019 ville købe pistoler og ammunition af en mand for at dræbe tilfældige danskere, ville han have så mange kugler som muligt og lyddæmpere, så han kunne fortsætte uden at blive opdaget. Det forklarede en PET-agent, der udgav sig for at være våbensælger, i retssagen mod to mænd, som onsdag blev afgjort i Københavns Byret. Manden blev idømt ti års fængsel for terror.
Togtrafikken på Nordhavn Station på Østerbro holder sent onsdag eftermiddag stille efter en anholdelse, hvor politiet måtte affyre varselsskud, oplyser Københavns Politi. Der er blevet anholdt en person, men der er fortsat to mistænkte, som politiet endnu ikke har fået fat på. De tre personer er mistænkt for tyveri, siger Henrik Svejstrup, der er vagtchef ved Københavns Politi. Det er endnu uvist, hvor længe togene skal holde stille.
Miljöpartiet har forladt regeringssamarbejdet i Sverige - samme dag som Magdalena Andersson er blevet kåret som svensk statsminister. Det skyldes, at partiet ikke ønsker at gennemføre et budgetforlig, som Sverigedemokraterna har været med til at forhandle på plads. Det er uvist, hvad beslutningen betyder for regeringen.
Flere migranter er onsdag eftermiddag druknet i Den Engelske Kanal ud for den franske by Calais, skriver BBC. Flere redningsfartøjer er lige nu på vej til ulykkesstedet. Ud over de omkomne er mindst fem bevidstløse personer reddet op af det kolde vand, skriver nyhedsbureauet AFP.
Socialdemokraten Magdalena Andersson var onsdag knap blevet godkendt i Riksdagen i Sverige som ny statsminister, før hun tabte en vigtig budgetafstemning. I stedet blevet det et budgetforslag fra tre borgerlige partier, heriblandt Sverigedemokraterna, som blev vedtaget med 154 stemmer mod 143 ifølge SVT.
Skatteminister Morten Bødskov (S) om skarp kritik fra Statsrevisorerne og Rigsrevisionen rettet mod Skatteministeriets håndtering af ejendomsvurderingssystemet.
- Jeg påtager mig gerne min arv og gæld. Og det gør jeg sammen med mine forgængere og sammen med de politiske partier, som står bag dette projekt. Vi har en interesse, og den har vi bekræftet for nylig, og den, er jeg helt sikker på, bliver fastholdt, siger Bødskov.
Udenrigsminister Jeppe Kofod (S) skal besøge Kina. Det skriver det kinesiske udenrigsministerium på sin hjemmeside og det bekræftes af Udenrigsministeriet.
De tre partier i Tyskland, der er enige om at gå i regering sammen, har besluttet, at brugen af kul skal være udfaset i 2030. Det fremgår af et dokument udfærdiget af parterne, som Reuters har set.
Kul er fortsat en af Tysklands største kilder til energi.
Østjyllands Politi efterlyser personer, der har oplysninger om den bil, der tirsdag morgen blev brugt til at skubbe en rambuk gennem ruden til en smykkebutik på Skt. Clemens Torv i Aarhus. Bilen er en BMW 5-serie model E60, årgang 2008-2010. Den er muligvis grå eller koksgrå, og har muligvis en skade på højre side af bagenden. 
Vi kan kun vise dig dette Youtube-opslag, hvis du accepterer alle cookies.
Sveriges nye statsminister, Magdalena Andersson, siger, at hun kan regere, selvom højrefløjsparterne står til at vinde en afstemning om landets nationale budget senere onsdag. Men ifølge miljøminister Per Bolund må Miljøpartiet nu overveje situationen og tage stilling til, om det kan regere på baggrund af oppositionens alternative budgetforslag.
Stigende byggeaktivitet løfter resultatet for stenuldsproducenten Rockwool. I årets første ni måneder har det danske selskab, der er en af de danske eliteaktier i C25-indekset, solgt for 16,7 milliarder kroner. Det er 18 procent mere end i samme periode sidste år, viser selskabets regnskab, der er offentliggjort torsdag.
TV 2 PrivatlivspolitikCookie-indstillinger© 2024 TV 2 DANMARK A/S
Tekst, grafik, billeder, lyd og andet indhold på dette website er beskyttet efter lov om ophavsret. TV 2 Danmark A/S forbeholder sig alle rettigheder til indholdet, herunder retten til at udnytte indholdet med henblik på tekst- og datamining, jf. ophavsretslovens § 11 b og DSM-direktivets artikel 4.",2021-11-24
